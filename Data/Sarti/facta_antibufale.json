{"url": "https://facta.news/fuori-contesto/2021/04/19/queste-tre-foto-non-dimostrano-che-matteo-bassetti-non-e-si-vaccinato-contro-la-covid-19/", "title": "Queste tre foto non dimostrano che Matteo Bassetti non \u00e8 si vaccinato contro la Covid-19", "content": ["Il 18 aprile 2021 su Facebook sono state pubblicate tre foto di Matteo Bassetti , direttore della Clinica Malattie Infettive dell\u2019Ospedale San Martino a Genova, ripreso in tre momenti differenti mentre viene vaccinato.", "Nella prima foto compare la scritta \u00abScena 1\u00bb, nella seconda \u00abScena 2\u00bb e nella terza \u00abScena 3\u00bb.", "Le foto sono accompagnate da questo commento, scritto da chi ha pubblicato il contenuto su Facebook: \u00abBassetti ha fatto il terzo richiamo\u2026\u00bb.", "Secondo l\u2019autore del post oggetto della nostra verifica, quindi, le tre foto dimostrerebbero che Bassetti non si sarebbe vaccinato contro il nuovo coronavirus perch\u00e9 le dosi previste da somministrare alle persone per i vaccini finora approvati contro la Covid-19 sono due e non tre.", "Si tratta di un contenuto presentato senza il necessario contesto che permetta al lettore di capire cosa \u00e8 accaduto realmente, risultando fuorviante.", "Le tre foto mostrano in realt\u00e0 vaccinazioni differenti.", "Quelle con la scritta \u00abScena 1\u00bb e \u00abScena 2\u00bb si riferiscono alle due dosi di vaccino Pfizer anti-Covid somministrate a Bassetti e pubblicate dal medico sul suo profilo Instagram ufficiale tra fine dicembre 2020 \u2013 inizio della campagna vaccinale in Italia e in Europa \u2013 e gennaio 2021, come si pu\u00f2 verificare qui e qui .", "Nella terza foto, invece, Bassetti sta ricevendo il 29 ottobre 2020 il vaccino antinfluenzale, come si pu\u00f2 verificare qui .", "Lo stesso Bassetti, sul proprio profilo Facebook, ha pubblicato un post in cui ha smentito la teoria secondo cui non si sarebbe vaccinato contro la Covid-19 e ha confermato che le tre foto si riferiscono a vaccinazioni differenti.", "Bassetti ha scritto: \u00abCircolano sul web le ennesime teorie complottiste, negazioniste, ignoranti e criminali sulla mia vaccinazione.", "\u00c8 stato fatto un collage con un meme di tre momenti diversi in cui ho ricevuto la vaccinazione,\u00a0 dicendo con falsit\u00e0 che mi sarei vaccinato per finta.", "Peccato che una delle tre si riferisca alla vaccinazione antinfluenzale, fatta in data 29 ottobre 2020, che faccio ormai ogni anno da 20 anni ad oggi.", "Le altre due foto si riferiscono alla vaccinazione per SarS-CoV-2 del 27 dicembre 2020 (prima dose Pfizer) e del 18 gennaio 2021 (seconda dose Pfizer)\u00bb.", "Di questo caso di disinformazione si sono occupati anche i colleghi di Bufale.net e Open ."], "category": "Fuori Contesto", "publish_date": "2021-04-19", "tags": ["#verabot", "covid-19", "matteo bassetti", "nuovo coronavirus sars-cov-2", "vaccino covid"], "links": ["https://www.facebook.com/photo?fbid=10225913611576545&set=basw.AbpMBQWbjol5_uuecnMMcNwlDA5oJlRsGl5MbnqK_Haamg5fYZsiDSuFQb5JIkxCQPdVsUbRVkF29Brpsq2TkIDXzR3f2IPmC7rrKHGfSvW6a1OXomQKXnE2bkfKOFMXFBlI_SQ2sTlt6vWSoCjAeF7m&opaqueCursor=AbrlaUcQifwuV1y2PqE6F4bqyT-wbxpmlePx60V3OiXYkl3xdK4BgpUDjUBpJFLtTSNi44I_XbSAgi4rzbTA95XrKGUNm846_APB_MYspPlZ1S4V7PW50PPRto8eT_No599ZvgRkPibo2DgEiADgrHjBS0JM5yLxqDq06QaDi8x0Kp_pyDh8Whx0SIRtPF_wJKTP1a_W8d5kvD_oTczp8pgKUaKCsxDuN-KGyAL1E07lUTrsxgmZqT3kGYrv7IM-Jaz-3LH2KuRzFPPR29p7kMi_qSL8PjEpZmGqxqr-OrvydpBJdCBLEfwrRYzb91XZ1jzzj-VRBSusYqhvTMZWAosQ9ZF3A_i--sIU4pLkQ_j8wCz1Bq20S0oh6r_Rljg5LBEHRMGrWfQIzad7NCcdzZqfp0RaC93Q4lZbOjKpBMpl1oNTYO4wEJQY5f7-USFCdj4EC-JGAHcOivD2camFa4Qo3T8gwcL5_9XkwM1vw_x4GrIyIaA5kLuH7raVwEmn-mtm-8TKTTEyxmLeehsx-ycdJSXx78VbUDSRvav-3lPXKow8Sn_OJ-o3AOBrLxlSr7N3tbkF_MxgDTQwRTYMXVvk098mX7ul-UStAYG31U28Eg", "https://www.ospedalesanmartino.it/ospedale/dipartimenti/medicina-specialistica/item/325-clinica-malattie-infettive.html", "https://www.aifa.gov.it/vaccini-covid-19", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=5242", "https://www.instagram.com/p/CJTEaWgKLeK/?igshid=11fjymknxqdcz&fbclid=IwAR1uG1Gr2TOT5J1sWO-QcQobs-bDp5666zPt0sauYyY8G3669PJwv20xu64", "https://www.instagram.com/p/CKLk-73BuyK/?igshid=1v0fnt4fdrvz7&fbclid=IwAR2xSbZOW_96Qfzt9O0ke7c5-xnRvdXhIooUrK6sUmGH_Y7Zhh_AwobdRzY", "https://www.instagram.com/p/CG7QzLjKQYB/?igshid=10jyb6sct2ohw&fbclid=IwAR1shmukbVpSYPrRHO9oi5Vbm37HyNjdSUwrpj_BtNpvUt_SoCHiqRMGeqU", "https://www.facebook.com/matteo.bassetti70/posts/4578991442116684", "https://www.bufale.net/sbotta-bassetti-contro-i-negazionisti-demenziali-teorie-sul-triplo-vaccino-per-lui/", "https://www.open.online/2021/04/18/covid-matteo-bassetti-ha-finto-di-vaccinarsi-teoria-del-complotto/"]}
{"url": "https://facta.news/notizia-falsa/2021/04/15/il-fratello-minore-di-george-floyd-non-e-stato-accusato-di-omicidio/", "title": "Il fratello minore di George Floyd non \u00e8 stato accusato di omicidio", "content": ["Il 12 aprile 2021 su Twitter \u00e8 stata pubblicata la notizia del presunto arresto di Dejywan Floyd, definito \u00abil fratello minore di George Floyd\u00bb, l\u2019uomo afroamericano ucciso il 25 maggio 2020 durante un violento arresto da parte della polizia di Minneapolis.", "Dejywan Floyd sarebbe \u2013 stando al tweet \u2013 accusato di \u00abaver sparato ad una coppia di bianchi, uccidendo la madre di sei bambini seduta sul sedile del passeggero\u00bb in North Carolina.", "Il tweet \u00e8 accompagnato dalle foto della vittima e del suo presunto carnefice.", "Si tratta di una notizia falsa.", "Innanzitutto, l\u2019omicidio del North Carolina citato nel tweet \u00e8 avvenuto realmente e come riferiscono alcune testate locali (ad esempio qui e qui ) l\u2019unico indiziato al momento \u00e8 il ventinovenne Dejywan R. Floyd, accusato di aver sparato e ucciso la quarantasettenne Julie Eberly, madre di sei figli.", "I fatti sono accaduti sull\u2019autostrada 95 che collega Miami e Houlton, all\u2019altezza di Lumberton, in North Carolina.", "Dejwan non ha tuttavia alcun rapporto di parentela con George Floyd.", "La prova \u00e8 contenuta nel necrologio pubblicato dalla famiglia sul sito dell\u2019agenzia funebre che si \u00e8 occupata della cerimonia di George Floyd, che cita i nomi di tre fratelli (Terrance, Philonise e Rodney), tre sorelle (Zsa-Zsa, LaTonya e Bridgett), due fratelli adottivi (Deldrick Carter e Adrian Carter) e due sorelle adottive (Camisha Carter e Constance Carter).", "Il necrologio non contiene alcun riferimento a un parente di nome Dejwan e l\u2019eventuale vicinanza a George Floyd non \u00e8 stata sottolineata da nessun articolo della stampa.", "La notizia \u00e8 circolata abbondantemente anche negli Stati Uniti, dove \u00e8 stata smentita da numerose testate di fact-checking, tra cui i colleghi di Usa Today , Snopes e PolitiFact ."], "category": "Notizia Falsa", "publish_date": "2021-04-15", "tags": ["black lives matter", "fratello", "george floyd", "omicidio"], "links": ["https://twitter.com/AlexGiudetti/status/1381692066762199051", "https://www.nytimes.com/2020/05/31/us/george-floyd-investigation.html", "https://www.robesonian.com/news/144262/man-arrested-in-fatal-shooting-on-i-95-appears-before-judge-gets-no-bond", "https://www.fox43.com/article/news/crime/manheim-mother-killed-in-road-rage-incident/521-c07a80f9-7220-46b5-a641-a38c3a45c3ab", "https://www.buiesfuneralhome.com/obituary/George-FloydJr", "https://eu.usatoday.com/story/news/factcheck/2021/04/14/fact-check-man-charged-nc-murder-not-george-floyds-brother/7223238002/", "https://www.snopes.com/fact-check/dejywan-floyd-george-floyd-brother/"]}
{"url": "https://facta.news/notizia-falsa/2021/04/13/il-principe-filippo-non-e-mai-stato-iscritto-al-partito-nazista/", "title": "Il principe Filippo non \u00e8 mai stato iscritto al partito nazista", "content": ["Il 12 aprile 2021 la redazione di Facta ha ricevuto una segnalazione via WhatsApp che chiedeva di verificare le informazioni riportate in un articolo dal titolo \u00abSegreti di un principe nazista\u00bb, pubblicato il 10 aprile 2021 da DataBase Italia , sito web di cui ci eravamo gi\u00e0 occupati in un articolo riepilogativo sulle principali fonti di disinformazione del 2020.", "L\u2019articolo oggetto della nostra verifica \u00e8 scritto in un italiano stentato, probabilmente tradotto dall\u2019inglese, e fa riferimento a una \u00abterza guerra mondiale\u00bb non pi\u00f9 combattuta tra nazioni, ma \u00abin cui l\u2019Elite dei super ricchi reali fa la guerra ai poveri\u00bb.", "Tra i principali leader della fazione dei ricchi reali ci sarebbe stato il principe Filippo, duca di Edimburgo e marito della regina Elisabetta II, deceduto a Londra lo scorso 9 aprile all\u2019et\u00e0 di 99 anni.", "Secondo l\u2019articolo, le prime due guerre mondiali sarebbero in realt\u00e0 state scatenate da \u00abun piano covato nei palazzi reali e nelle case signorili d\u2019Inghilterra e in Baviera\u00bb, con l\u2019obiettivo di \u00abbombardare, gasare e cancellare vaste aree di citt\u00e0 in Europa dove vivevano le famiglie della classe operaia\u00bb e sostituirle con \u00abun Nuovo Ordine Mondiale a blocchi di cemento e un SuperStato europeo\u00bb, meglio conosciuto come \u00abComunit\u00e0 economica europea\u00bb.", "La prova che testimonierebbe l\u2019esistenza di tale piano sarebbe contenuta in una \u00ablista di duecentosettanta reali tedeschi che si iscrissero e divennero membri / dirigenti del regime nazista\u00bb, ottanta dei quali \u00abiscritti prima che Hitler diventasse cancelliere della Germania\u00bb.", "Tra questi ci sarebbero anche \u00abi due membri pi\u00f9 anziani della famiglia germanico-danese del Duca di Edimburgo, il cui vero cognome \u00e8 Schleswig-Holstein Sondersburg-Glucksburg\u00bb.", "Si tratta di una notizia falsa.", "Innanzitutto, il testo pubblicato da DataBase Italia \u00e8 stato scritto da Chris Everard , autore di letteratura complottista e regista di documentari dedicati a Illuminati, alieni e complotti storici.", "L\u2019articolo sembra una versione rivisitata di un testo simile pubblicato da alcuni siti complottisti britannici e serve a pubblicizzare il prossimo libro di Everard, che si intitoler\u00e0 \u201cConspiracy and the Crown\u201d (in italiano, \u201cIl complotto e la corona\u201d).", "Venendo al contenuto dell\u2019articolo, Germania e Regno Unito hanno combattuto entrambe le guerre su fronti opposti e non esiste alcuna traccia storica del piano descritto da Everard.", "Il primo tentativo di creare un\u2019entit\u00e0 sovranazionale che tenesse insieme pi\u00f9 Stati europei risale al 1951 ed \u00e8 la Comunit\u00e0 europea del carbone e dell\u2019acciaio (Ceca) e, contrariamente a quanto suppone l\u2019articolo, comprendeva la Germania ma non il Regno Unito.", "Quanto alle presunte connessioni tra il principe Filippo e il regime nazista, questi non ha mai avuto alcun ruolo nel partito di Hitler e lo ha anzi combattuto come membro della Royal Navy (la marina britannica) durante la seconda guerra mondiale.", "Filippo di Edimburgo apparteneva per nascita al casato germano-danese Schleswig-Holstein-Sonderburg-Gl\u00fccksburg ed era il nipote del re di Grecia Costantino I. Nel 1947, prima di sposare la futura regina Elisabetta II, Filippo ha rinunciato ai propri titoli greci e ha assunto il cognome della madre, Mountbatten.", "Al contrario, come raccontato dalla Bbc , le sue quattro sorelle maggiori hanno sposato quattro uomini tedeschi e tre di loro hanno supportato attivamente la causa nazista.", "A causa di questa scelta di campo, le donne non sono state invitate al matrimonio reale.", "(Copertina photo credits: Michael Gwyther-Jones via Flickr"], "category": "Notizia Falsa", "publish_date": "2021-04-13", "tags": ["adolf hitler", "nazismo", "principe filippo", "regina elisabetta", "regno unito"], "links": ["https://www.databaseitalia.it/segreti-di-un-principe-nazista/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.royal.uk/announcement-death-duke-edinburgh", "http://christophereverard.com/christophereverard.com/Filmography.html", "https://gumroad.com/l/oovIt", "https://eur-lex.europa.eu/legal-content/IT/TXT/?uri=legissum%3Axy0022", "https://www.britannica.com/biography/Philip-duke-of-Edinburgh", "https://www.royalnavy.mod.uk/", "https://www.theguardian.com/uk-news/2021/apr/09/prince-philip-the-greek-duke-of-edinburgh", "https://www.politico.com/news/magazine/2021/04/09/prince-philip-obituary-480560", "https://www.bbc.com/news/uk-50589065", "https://www.flickr.com/photos/12587661@N06/"]}
{"url": "https://facta.news/notizia-falsa/2021/04/14/le-mascherine-chirurgiche-non-contengono-parassiti-ma-fibre-di-tessuto/", "title": "Le mascherine chirurgiche non contengono \u00abparassiti\u00bb, ma fibre di tessuto", "content": ["Il 14 aprile 2021 la redazione di Facta ha ricevuto una segnalazione via WhatsApp che chiedeva di verificare le informazioni riportate in un video pubblicato il 13 aprile su TikTok.", "Il filmato dura in tutto poco meno di 30 secondi e parla di un esperimento fatto in casa su alcune \u00abmascherine nuove\u00bb che se esposte al vapore o al respiro umano rivelerebbero la presenza di \u00abfilamenti sospetti che si muovono\u00bb e che continuano a muoversi anche se estratti con una pinzetta.", "Nella descrizione che accompagna il video l\u2019autrice definisce questi filamenti \u00abparassiti\u00bb e utilizza l\u2019hashtag #morgellons.", "Si tratta di una notizia falsa.", "Innanzitutto, il morbo di Morgellons \u00e8 una patologia immaginaria diagnosticata per la prima volta nel 2001 dalla statunitense Mary Leitao, ex tecnico di laboratorio che ritenne di aver rilevato delle formazioni sottocutanee a forma di filamento nella bocca del figlio di due anni e mezzo, affetto da prurito.", "Numerosi specialisti interpellati non notarono nulla di strano nel bambino, ma Leitao si convinse di aver scoperto una nuova malattia e si spese per la creazione di una fondazione dedicata alla ricerca e alla sensibilizzazione sulla malattia \u2013 la Morgellons Research Foundation \u2013 che ha chiuso i battenti nel 2012.", "Oggi sono oltre 10 mila le persone in tutto il mondo che dichiarano di essere affette da Morgellons, ma non esiste alcun riscontro medico circa l\u2019esistenza di tale condizione.", "Diversi medici hanno invece diagnosticato a Leitao la sindrome di M\u00fcnchhausen per procura , una condizione psicologica che spinge le madri a denunciare o arrecare danni fisici ai figli per attirare l\u2019attenzione su di s\u00e9.", "Chiarita l\u2019inesistenza della condizione patologica citata nel video, passiamo al presunto parassita rinvenuto nelle mascherine.", "Come hanno verificato i colleghi francesi di Lib\u00e8ration , e quelli tedeschi di Correctiv , si tratta di semplici fibre tessili, cos\u00ec sottili da muoversi con impercettibili correnti d\u2019aria o per effetto della respirazione e dell\u2019umidit\u00e0.", "Per fugare ogni dubbio, lo youtuber Oliver Kim sul suo canale ha esaminato al microscopio i filamenti sospetti, concludendo che si tratta di fibre tessili e che \u00abnonostante si muovano quasi come fossero vive\u00bb ci\u00f2 dipende da precisi principi fisici.", "In questo caso, spiega Kim, le fibre di tessuto hanno assorbito l\u2019umidit\u00e0 del vapore e asciugandosi producono un movimento, che sarebbe impercettibile se le fibre non fossero cos\u00ec sottili."], "category": "Notizia Falsa", "publish_date": "2021-04-14", "tags": ["#verabot", "coronavirus sars-cov-2", "covid-19", "mascherina", "mascherine", "morgellons", "parassiti", "sindrome di morgellons", "tiktok"], "links": ["https://www.tiktok.com/@sweet_girliii/video/6950366939172605189?_d=secCgYIASAHKAESMgow1KKXBQTCTXtHkLuJUlrPVljLKOezrScNcBvqrsjsDwC9sIJUW0Lx3YokVLy7e470GgA%3D&language=it&preview_pb=0&sec_user_id=MS4wLjABAAAA0--UFgJ8k47cYBA_GAfqOmlRbsVHSZ_m4KhYhEkXvaGBtpmtaLtn-GTwBbFNxHfH&share_item_id=6950366939172605189&share_link_id=39D7445E-6E08-4F56-87BB-74943F6D611C&source=h5_m&timestamp=1618314275&tt_from=whatsapp&u_code=da829ce9dk066i&user_id=6779341479774946310&utm_campaign=client_share&utm_medium=ios&utm_source=whatsapp&_r=1&is_copy_url=0&is_from_webapp=v1&sender_device=pc&sender_web_id=6919033249189660166", "https://web.stanford.edu/class/humbio153/Morgellons/Background.html", "https://www.morgellonsexposed.com/", "https://web.stanford.edu/class/humbio153/Morgellons/Background.html", "https://www.chicagotribune.com/news/ct-xpm-2006-07-25-0607250158-story.html", "http://www.ospedalebambinogesu.it/sindrome-di-munchhausen-per-procura-nel-bambino#.YHcQ5GQzZhA", "https://www.liberation.fr/checknews/des-vers-microscopiques-ont-ils-vraiment-ete-retrouves-dans-des-masques-anti-covid-20210411_ZXSDN4ADCBCANJ2AFP2FF2NYZI/", "https://correctiv.org/faktencheck/2021/03/29/schwarze-faeden-an-abstrichstaebchen-fuer-corona-tests-sind-stofffasern-keine-parasiten/", "https://www.microbehunter.com/about/", "https://www.youtube.com/watch?v=erE45Nfa6No&ab_channel=Microbehunter"]}
{"url": "https://facta.news/notizia-falsa/2021/04/15/leconomista-attali-non-ha-detto-che-i-vaccini-sono-un-modo-per-ridurre-la-popolazione/", "title": "L\u2019economista Attali non ha detto che i vaccini sono \u00abun modo per ridurre la popolazione\u00bb", "content": ["Il 14 aprile 2021 su Facebook \u00e8 stato pubblicato un post in cui si legge che nel 1981 l\u2019economista francese, gi\u00e0 consigliere dell\u2019ex presidente della Repubblica francese Fran\u00e7ois Mitterrand e primo presidente della Banca europea per la ricostruzione e lo sviluppo ( Bers ), Jacques Attali avrebbe dichiarato all\u2019interno del libro \u201cIl futuro della vita\u201d: \u00abIn futuro si tratter\u00e0 di trovare un modo per ridurre la popolazione.", "Inizieremo dal vecchio, perch\u00e9 non appena supera i 60-65 anni, l\u2019uomo vive pi\u00f9 a lungo di quanto produce e costa caro alla societ\u00e0.", "Poi i deboli e gli inutili che non portano nulla alla societ\u00e0 perch\u00e9 ce ne saranno sempre di pi\u00f9, e soprattutto finalmente gli stupidi.", "Ce ne sbarazzeremo facendo credere loro che sia per il loro bene.", "Non saremo in grado di superare i test di intelligenza su milioni e milioni di persone, puoi immaginare!", "Troveremo qualcosa o lo causeremo, una pandemia che colpisce certe persone, una vera crisi economica o meno, un virus che colpir\u00e0 il vecchio o il grande, non importa, i deboli soccomberanno, i timorosi e gli stupidi ci crederanno e chiederanno di essere curati.", "Avremo avuto cura di pianificare il trattamento, un trattamento che sar\u00e0 la soluzione.", "La selezione degli idioti sar\u00e0 cos\u00ec fatta da sola: andranno al macello da soli\u00bb.", "Si tratta di una notizia falsa.", "Andiamo con ordine.", "Nel 1981 \u00e8 stato pubblicato dalla case editrice Seghers il libro L\u2019avenir de la vie (in italiano, \u201cIl futuro della vita\u201d) del medico e giornalista francese Michel Salomon .", "Nel testo vengono presentate diverse riflessioni su come la societ\u00e0 affronta la morte.", "All\u2019interno compare anche un\u2019intervista a Jacques Attali in cui, rispondendo alla domanda \u00ab\u00c8 possibile e desiderabile compiere 120 anni?\u00bb, esponeva le sue opinioni per quanto riguarda il prolungamento della vita, il suicidio e l\u2019eutanasia nel prossimo futuro.", "Come hanno verificato i colleghi di Afp e Dpa ( qui e qui ), il testo oggetto della nostra verifica non trova per\u00f2 riscontro nelle pagine del libro L\u2019avenir de la vie .", "Lo stesso Attali ha smentito la notizia, affermando che il testo che circola online e a lui attribuito \u00ab\u00e8 totalmente inventato\u00bb."], "category": "Notizia Falsa", "publish_date": "2021-04-15", "tags": ["#verabot", "covid-19", "jacques attali", "nuovo coronavirus sars-cov-2", "pandemia", "vaccini"], "links": ["https://www.facebook.com/photo?fbid=10225578577434435&set=basw.AbqVfYJCmFPivGa50Ztvlh-LEmGG2_7QTRptKX3E40hSp5c8pGXC2yXT6OWbQEhP7QTcyVLMcq8v1T9WRwcXF14Zp3T7MJFcmgnOiWK47Opg6CQYgl4anW5vrS45CoyBLvLLLSA4BndjRGLKu97HR-GRPxOBZ0p_90k8PbHrNlotzl2eRfooHpyv5Vk81nJO_u8&opaqueCursor=AbrghWootLArrcA3v4l_RZErGFx5dfPOr5dxRfkiSZwhXQ-IalcUUy2HaxnCEEmBSiW9oj9ZYtUx5aqkzC_RAQLl0EpPsTFOIp9oaHnIaisSA_Z1SowXIqQLZS0gsi19STPtFdc9l6ATK0EaNF9NdIQFh8BtHPr13W0XnB-mErhacgR3cDXjHRSvkPM6BiFpxi2pB_8TgVamCr0fGF9Tql8hXIREDkskzCxetYmiNMjFnPFJZqvY8RWKQk-flw40jsEizwJ6SS4G3P2wZQNbOkwZ0K5LUYY7Q3FwthGTlPqpdDXJzaoOx8VmwHHoCbGSzt5L352Y2gYeAamucSM2fs9-JAt_d8s_kn_GxJ07GqiLWgRELfDNOydQl9GhTWMbETf1-gRr4mtvnydTZpggio8-xasy1d3lSZUlX_v0R_OzHsiUvkmj_Y-QQ6vMe_fVJCQAsKo8OKfgaAT3YDKxi6NABSS_VhOQbI-CJ1oBY2wTbaY71aN7MnQwRQ0maENS1h1H_6RepCzn0JyA969Vz5o0ceDJrdva2ZejryZyOD6u17UmK7VzAc9V88DN0jbevyIkmq2a9U99H83HYx2zW6wHgcL0xKIN57Lx0SK4haA5XXcBXoPuhf6qIosHrEqneazvf0tUsdXP4CBdGWkKPMG3BhPVRhHD-o34_Brdl9SlbrH9pzF2m-eApXMpkcxr8zg", "https://www.treccani.it/enciclopedia/jacques-attali/", "http://www.dt.mef.gov.it/it/attivita_istituzionali/rapporti_finanziari_internazionali/banche_sviluppo/BERS/", "https://www.treccani.it/enciclopedia/jacques-attali/", "https://www.lisez.com/seghers/4", "https://www.amazon.it/LAvenir-vie-Michel-Salomon/dp/222150237X", "https://bouquineriepetitsprix.com/boutique/fr/magadan-l-enfer-de-la-siberie-par-michel-salomon-p1647/", "https://www.liberation.fr/checknews/2018/10/12/non-jacques-attali-ne-promeut-pas-l-euthanasie-des-plus-de-65-ans_1684599/", "https://factuel.afp.com/attention-cette-fausse-citation-de-jacques-attali-sur-leuthanasie-des-seniors", "https://dpa-factchecking.com/switzerland/210413-99-191939/", "https://www.amazon.it/LAvenir-vie-Michel-Salomon/dp/222150237X", "https://factuel.afp.com/attention-cette-fausse-citation-de-jacques-attali-sur-leuthanasie-des-seniors"]}
{"url": "https://facta.news/fuori-contesto/2021/04/13/questi-agenti-di-polizia-non-stanno-manifestando-contro-le-misure-anti-covid-in-francia/", "title": "Questi agenti di polizia non stanno manifestando contro le misure anti-Covid in Francia", "content": ["Il 5 aprile 2021 su Facebook \u00e8 stato pubblicato un video in cui si vedono degli agenti di polizia disposti su due file parallele mentre gettano a terra delle manette.", "Le immagini sono accompagnate da questo testo, scritto da chi ha pubblicato il post su Facebook: \u00abIn Francia poliziotti militari e poliziotti civili decidono di non favorire il sistema globalista e restano al fianco della popolazione, non chiuderanno gli affari e raccoglieranno merci di cittadini.", "Hanno deciso di non strappare i diritti costituzionali alla propria patria\u00bb.", "Si tratta di un contenuto fuorviante che veicola una notizia falsa.", "Come hanno verificato i colleghi di Maldita.es , il video \u00e8 reale e mostra una protesta svoltasi l\u201911 giugno 2020 nel piazzale della prefettura di Seine-Saint-Denis nella citt\u00e0 di Bobigny.", "Erano coinvolti oltre cento agenti delle forze dell\u2019ordine e manifestavano contro il ministro dell\u2019Interno francese Christophe Castaner che, qualche giorno prima, aveva dichiarato che potevano essere sospesi gli agenti di polizia su cui era stato \u00abaccertato il sospetto\u00bb di razzismo.", "Il video oggetto della nostra verifica non \u00e8 legato alla pandemia e alle nuove misure restrittive attive dallo scorso 3 aprile e introdotte dal governo francese per contrastare la diffusione del contagio da nuovo coronavirus Sars-CoV-2 nel Paese."], "category": "Fuori Contesto", "publish_date": "2021-04-13", "tags": ["#verabot", "covid-19", "francia", "lockdown", "nuovo coronavirus sars-cov-2", "polizia"], "links": ["https://www.facebook.com/100012507575165/videos/1137416110018631", "https://maldita.es/malditobulo/20210406/video-policias-esposas-suelo-protesta-cierre-tiendas-francia/?fbclid=IwAR2iMyQxYzVjMRZJwRBoz4qP4_kUKjdNvhWfEntCi4acx2JeqGl2DWeodUQ", "https://www.leparisien.fr/seine-saint-denis-93/seine-saint-denis-200-policiers-en-colere-jettent-leurs-menottes-a-terre-a-bobigny-11-06-2020-8334051.php#:~:text=Plus%20de%20200%20paires%20de,le%20parvis%20de%20la%20pr%C3%A9fecture.", "https://www.seine-saint-denis.gouv.fr/Prendre-un-rendez-vous", "https://www.interieur.gouv.fr/Archives/Archives-ministres-de-l-Interieur/Archives-Christophe-Castaner/Christophe-CASTANER", "https://www.20minutes.fr/societe/2795207-20200608-violences-policieres-castaner-veut-chaque-soupcon-avere-racisme-police-entraine-suspension", "https://it.france.fr/it/prima-della-partenza/informazioni-coronavirus-francia"]}
{"url": "https://facta.news/notizia-satirica/2021/04/14/meloni-non-ha-riso-alla-richiesta-di-maurizio-costanzo-di-una-legge-contro-lomofobia/", "title": "Meloni non ha riso alla richiesta di Maurizio Costanzo di una legge contro l\u2019omofobia", "content": ["Il 10 aprile 2021 su Facebook \u00e8 stato pubblicato un video che mostra la leader di Fratelli d\u2019Italia e deputata Giorgia Meloni ospite al programma Mediaset Maurizio Costanzo Show condotto dal giornalista Maurizio Costanzo .", "Nella clip si vede Costanzo affermare \u00abUn ragazzo ha preso a calci e pugni due ragazzi che si baciavano.", "\u00c8 il momento di fare questa legge contro l\u2019omofobia\u00bb e Meloni ribattere con una lunga risata e dire \u00abNo\u00bb.", "Nel video compare in sovraimpressione la scritta: \u00abImbarazzante\u2026 che vergogna!!!", "Ridi???\u00bb.", "Si tratta di un contenuto satirico pubblicato senza il contesto necessario alla sua comprensione e per questo fuorviante.", "Andiamo con ordine.", "Giorgia Meloni \u00e8 stata ospite al Maurizio Costanzo Show lo scorso 24 marzo, come si pu\u00f2 verificare qui .", "Durante la puntata, il conduttore (al minuto 00:49) riferendosi a un\u2019aggressione omofoba avvenuta il 21 marzo a Roma, dice alla leader di Fdi che \u00e8 il momento di approvare la legge contro l\u2019omofobia attualmente in esame in Parlamento.", "Giorgia Meloni risponde esprimendo la sua opinione contraria (dal minuto 00:50:15).", "Meloni non risponde con una risata, come si vede nel video oggetto della nostra verifica.", "La clip pubblicata su Facebook \u00e8 invece una montaggio satirico andato in onda su La7 durante la trasmissione Propaganda live lo scorso 9 aprile, come si pu\u00f2 verificare qui (al minuto 42:54).", "Su Facta ci siamo gi\u00e0 occupati di un contenuto simile con protagonista il leader della Lega e senatore Matteo Salvini ."], "category": "Notizia Satirica", "publish_date": "2021-04-14", "tags": ["giorgia meloni", "la7", "maurizio costanzo", "maurizio costanzo show", "omofobia", "propaganda live", "satira"], "links": ["https://www.facebook.com/maurizio.disilvestro.5/videos/vb.100000241992962/5744941045523905/?type=2&theater", "https://www.camera.it/leg18/29?shadow_deputato=302103&idpersona=302103&idlegislatura=18", "https://www.facebook.com/MaurizioCostanzoUfficiale/", "https://www.wittytv.it/maurizio-costanzo-show/prima-puntata-mercoledi-24-marzo/", "https://www.ansa.it/sito/videogallery/italia/2021/03/21/roma-aggressione-omofoba-alla-stazione-di-valle-aurelia_e8278d62-67f2-4155-8448-129fd61fd70e.html", "https://www.camera.it/leg18/126?tab=&leg=18&idDocumento=0569", "https://www.la7.it/propagandalive/rivedila7/propaganda-live-puntata-del-9042021-10-04-2021-374575", "https://facta.news/notizia-satirica/2021/02/17/salvini-non-ha-fatto-scena-muta-quando-gruber-ha-parlato-delle-sue-assenze-da-ministro/", "http://www.senato.it/leg/18/BGT/Schede/Attsen/00025407.htm"]}
{"url": "https://facta.news/notizia-falsa/2021/04/13/non-e-vero-che-secondo-lecdc-i-tamponi-molecolari-sarebbero-inaffidabili/", "title": "Non \u00e8 vero che secondo l\u2019Ecdc i tamponi molecolari sarebbero inaffidabili", "content": ["Tra il 2 e il 9 aprile 2021 la redazione di Facta ha ricevuto pi\u00f9 volte via WhatsApp la segnalazione di un video, diffuso su Facebook e Youtube con minime varianti nella grafica (ad esempio qui , qui o qui ) che mette in dubbio l\u2019affidabilit\u00e0 dei tamponi molecolari .", "Dei contenuti che riassumono il concetto alla base del video sono stati pubblicati anche come status su Facebook, come in questo e in questo caso.", "Nel video, che nella versione a noi segnalata dura 2 minuti e 15 secondi, viene mostrato un uomo in impermeabile che parla durante un evento pubblico all\u2019aperto.", "L\u2019uomo, parlando in prima persona plurale, dice che avrebbero \u00abteso una trappola\u00bb all\u2019 Ecdc (European centre for disease control and prevention, l\u2019agenzia dell\u2019Unione europea che si occupa della difesa e prevenzione dalle malattie infettive).", "Alla domanda \u00abQual \u00e8 il riferimento del numero di cicli perch\u00e9 si possa ritenere che il tampone Pcr sia preciso?\u00bb l\u2019Ecdc avrebbe risposto che la Pcr \u00e8 affidabile solo fino a 24 cicli e non \u00e8 credibile oltre.", "I protocolli di test Pcr come descritti dal Ministero della Salute e dall\u2019Istituto superiore di sanit\u00e0 (Iss), che introdurrebbero come valore limite i 35 cicli, o quello di un non identificato documento della Ausl Romagna che direbbe \u00abnoi operiamo test da 35 a 41 cicli\u00bb, non sarebbero pertanto affidabili.", "Abbiamo contattato l\u2019Ecdc che ci ha confermato che si tratta di una notizia priva di fondamento.", "Andiamo con ordine.", "Innanzitutto, la persona che parla nel video \u00e8 l\u2019avvocato Mauro Sandri (iscritto all\u2019ordine degli avvocati di Milano, come si pu\u00f2 cercare qui ).", "Il filmato \u00e8 stato girato durante il \u201cNo Paura Day\u201d\u00a0 \u2013 nome di una serie di eventi che si presenta come \u00abiniziativa nata a Cesena contro la disinformazione sul COVID\u00bb ma che ha ospitato per esempio Mariano Amici e ha partecipato a eventi assieme al Movimento 3V \u2013 svoltosi a Cesena il 20 marzo 2021 .\u00a0 La pagina Facebook ufficiale di Sandri ospita l\u2019 intervento completo e l\u2019estratto a noi segnalato inizia al minuto 12:42.", "Mauro Sandri \u00e8 un attivo partecipante alle iniziative, anche legali , del Comitato per le Libert\u00e0 Costituzionali ( ComiCost ), ente che tra le altre cose ha presentato ricorsi al Tar contro i Dpcm introdotti durante la pandemia e contro l\u2019obbligo di misure di sicurezza a scuola quali il distanziamento sociale o l\u2019uso di mascherine.", "Sul tema dei tamponi, l\u2019avvocato Sandri ha espresso analoghi argomenti anche nella sala stampa della Camera dei Deputati , invitato dalla deputata Sara Cunial insieme ad altri due avvocati del ComiCost, Maurizio Giordano e Nino Filippo Moriggia , il 24 marzo 2021.", "Veniamo per\u00f2 al video segnalato a Facta e parliamo dei tamponi molecolari.", "Il tema alla base dell\u2019argomento di Sandri \u00e8 quello dei cicli di amplificazione della Pcr (Polymerase chain reaction), la tecnica di biologia alla base dei tamponi molecolari.", "Come avevamo spiegato in dettaglio su Facta , la Pcr agisce ricopiando ciclicamente una sequenza specifica del genoma del virus Sars-CoV-2, fino a quando il Dna presente nella provetta diventa rilevabile.", "Se per arrivare a rilevare il genoma virale servono molti cicli, aumenta la possibilit\u00e0 che il risultato sia un falso positivo, come avevamo raccontato : esiste quindi un numero limite di cicli oltre il quale il test viene dichiarato negativo.", "Come ci \u00e8 stato confermato direttamente dagli esperti dell\u2019Ecdc, contattati da Facta , le linee guida Ecdc indicano che la soglia da non superare \u00e8 di 35 cicli .", "Tale documento \u00e8 peraltro disponibile in traduzione italiana proprio sul sito dell\u2019Iss.", "Non \u00e8 quindi vero che l\u2019Ecdc dichiari ufficialmente come soglia i 24 cicli.", "L\u2019Ecdc indica invece che, se il test \u00e8 positivo sotto i 25 cicli, si \u00e8 in presenza di \u00abalta carica virale\u00bb e riporta anche un caso di un paziente giovane ricoverato in ospedale per Covid-19 con un test positivo oltre i 35 cicli.", "Secondo uno studio dell\u2019Universit\u00e0 di Torino pubblicato l\u201911 febbraio 2021 esiste una correlazione tra la gravit\u00e0 dei sintomi e il numero dei cicli necessari per identificare il virus (minore il numero di cicli, maggiore la gravit\u00e0), ma anche i pazienti identificati oltre i 28 cicli possono presentare sintomi importanti se non addirittura morire a causa della Covid-19.", "Abbiamo domandato via email all\u2019avvocato Sandri di condividere i documenti che, secondo lui, l\u2019Ecdc avrebbe fornito a supporto delle sue affermazioni, ma siamo al momento in attesa di una risposta.", "In conclusione, non \u00e8 vero \u2013 in base ai documenti pubblicamente disponibili e alle dichiarazioni ufficiali rilasciate sul tema \u2013 che l\u2019Ecdc ritenga i test Pcr alla base dei tamponi molecolari inaffidabili oltre i 24 cicli di amplificazione, a meno di aggiornamenti non pubblici ma disponibili all\u2019avvocato Sandri che non abbiamo avuto modo di consultare.", "Non \u00e8 poi vero che le attuali procedure per i tamponi molecolari siano inaffidabili: i pazienti positivi al tampone oltre i 24 e anche vicino ai 35 cicli possono essere effettivamente malati di Covid-19, anche gravi.", "Su Facta ci siamo occupati numerose volte di casi di disinformazione sui tamponi molecolari , filone che vuole screditarne l\u2019efficacia."], "category": "Notizia Falsa", "publish_date": "2021-04-13", "tags": ["#verabot", "coronavirus sars-cov-2", "covid-19", "ecdc", "falsi positivi", "pcr", "tamponi", "tamponi rino-faringei"], "links": ["https://www.facebook.com/watch/?v=468444177632866", "https://www.youtube.com/watch?v=aQfxjTeO_vM", "https://www.facebook.com/albertobld/videos/10219141906364219", "https://facta.news/glossario/tamponi-molecolari/", "https://www.facebook.com/permalink.php?story_fbid=3951425328247681&id=100001407574567", "https://www.facebook.com/thepianist7045/posts/10226630215289966", "https://www.ecdc.europa.eu/en", "https://facta.news/glossario/pcr/", "https://www.facebook.com/studiolegalesandri/", "https://sfera.sferabit.com/servizi/alboonlineBoot/indexAlbi.php?id=1080", "https://linktr.ee/nopauraday", "https://www.facebook.com/noPauradayCesena/posts/133084865495537?__cft__[0]=AZUSwZSdHdMDNtJxED6HmUGVAKLguZYM_8XOIO45RezHbez-HNnM66TcEh4Eh-4-bdyElLZM4jfarPZvqhU6mK4OfzAZo0XFbjjtNor5bcgyLr6Qcb9jYzqDKyPx6-bpS89iCZHlGX3WAI0aEx38lEQb&__tn__=%2CO%2CP-R", "https://facta.news/notizia-falsa/2021/01/07/il-video-del-dottor-mariano-amici-contiene-numerose-affermazioni-false/", "https://www.facebook.com/noPauradayCesena/posts/130691402401550?__cft__[0]=AZU7TnwRIBy1T_zhkVFzmzcvgLxusKT1hhLTpitreDL7HVw7jlJUFA-6JwSctfYylS5-0aUNH1Io1PtsuawzMVWREhJGjK4Mr3RRWBIyudrDAEvJ1lPu-FjJKJ5n1qvGt7aQ0xCIFSuEtVpT3TWzogRu&__tn__=%2CO%2CP-R", "https://facta.news/storie/2021/02/04/io-non-mi-vaccino-perche-gli-errori-della-campagna-antivax-del-movimento-3v/", "https://sowingchaos.files.wordpress.com/2021/03/nopauraday-16.jpg", "https://www.facebook.com/watch/?v=279925176878602", "https://blog.comicost.it/?cat=29", "https://blog.comicost.it/?cat=24", "https://comicost.it/", "https://blog.comicost.it/?p=2215", "https://blog.comicost.it/wp-content/uploads/2021/01/RICORSO_SCUOLA_24.09.2020.pdf", "https://blog.comicost.it/?p=2406", "https://www.camera.it/leg18/29?shadow_deputato=307595&idLegislatura=18", "https://www.avvocatomauriziogiordano.it/", "http://www.studiolegalemoriggia.it/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://www.ecdc.europa.eu/en/all-topics-z/coronavirus/threats-and-outbreaks/covid-19/laboratory-support/questions", "https://www.epicentro.iss.it/coronavirus/pdf/sars-cov-2-traduzione-RRA-ECDC-12-marzo-2020.pdf", "https://www.ecdc.europa.eu/sites/default/files/documents/Options-use-of-rapid-antigen-tests-for-COVID-19.pdf", "https://www.ecdc.europa.eu/sites/default/files/documents/Re-infection-and-viral-shedding-threat-assessment-brief.pdf#page=5", "https://www.mdpi.com/1999-4915/13/2/281/htm", "https://facta.news/fuori-contesto/2020/11/20/non-e-vero-che-il-test-molecolare-non-e-in-grado-di-distinguere-la-covid-dal-raffreddore/", "https://facta.news/notizia-vera/2020/11/24/la-corte-dappello-portoghese-ha-messo-in-dubbio-laffidabilita-dei-test-molecolari-per-colpa-di-uno-studio-letto-male/", "https://facta.news/notizia-falsa/2020/10/23/no-il-tampone-diagnostico-per-il-coronavirus-sars-cov-2-non-causa-la-sindrome-da-shock-tossico/", "https://facta.news/fuori-contesto/2020/12/07/questo-discorso-di-kary-mullis-non-dimostra-che-il-test-pcr-per-la-covid-19-non-serve/", "https://facta.news/notizia-falsa/2020/10/16/il-tampone-non-rileva-la-positivita-a-un-generico-coronavirus-ma-al-sars-cov-2/"]}
{"url": "https://facta.news/immagine-modificata/2021/04/13/letichetta-che-indica-grecia-e-olanda-come-luoghi-di-allevamento-e-macello-di-un-agnello-sardo-e-falsa/", "title": "L\u2019etichetta che indica Grecia e Olanda come luoghi di allevamento e macello di un agnello sardo \u00e8 falsa", "content": ["Il 12 aprile 2021 su Facebook \u00e8 stata pubblicata un\u2019immagine che mostra un\u2019etichetta di una confezione di una \u00abcoscia di agnello di Sardegna Igp\u00bb appartenente al lotto 00000558.", "Nell\u2019etichetta si legge che la carne sarebbe stata allevata in Grecia e macellata in Olanda.", "Nella stessa immagine compare anche questa scritta: \u00abe poi \u00e8 stato pure a Londra, Parigi e New York\u00bb.", "Si tratta di una notizia falsa.", "L\u2019immagine oggetto della nostra verifica \u00e8 stata in realt\u00e0 modificata.", "Andiamo con ordine.", "Ad aprile 2020 il Consorzio di tutela dell\u2019Agnello di Sardegna Igp aveva segnalato al Dipartimento dell\u2019Ispettorato centrale della tutela della qualit\u00e0 e repressione frodi dei prodotti agroalimentari ( Icqrf ) la presenza in un supermercato di una coscia di agnello di Sardegna Igp ( Indicazione geografica protetta ) appartenente al lotto 00000558 che indicava erroneamente la Grecia come luogo di allevamento e macellazione.", "Alessandro Mazzette , direttore del Consorzio per la tutela dell\u2019Igp Agnello di Sardegna, ha successivamente spiegato alla testata il Salvagente come era nato l\u2019errore: \u00abLa prima volta che l\u2019etichetta \u00e8 cominciata a girare, lo scorso aprile, il tutto \u00e8 partito da un errore umano di un addetto a Milano.", "Le bilance funzionano col doppio codice, uno identifica il prodotto e l\u2019altro l\u2019origine.", "Nell\u2019etichetta \u00e8 rimasta l\u2019origine di un agnello greco precedente.", "L\u2019agnello \u00e8 stato invece identificato, sono state anche mandate le bolle di consegna, ricostruita l\u2019intera tracciabilit\u00e0, e si trattava effettivamente di un agnello Igp di Sardegna, acquistato da noi da un macello del sassarese\u00bb.", "L\u2019agnello della confezione era quindi un agnello allevato e macellato in Sardegna.", "Durante la scorsa estate \u00e8 poi iniziata a circolare sui social l\u2019immagine modificata con \u00abOlanda\u00bb al posto di \u00abGrecia\u00bb per quanto riguarda il luogo di macellazione della carne.", "La parola \u00abOlanda\u00bb \u00e8 stata aggiunta in un secondo momento, falsando l\u2019immagine originale (che gi\u00e0 conteneva un errore, come abbiamo visto).", "Il Consorzio dell\u2019agnello di Sardegna Igp ha dichiarato di aver segnalato alla Polizia postale la circolazione di etichette false."], "category": "Immagine Modificata", "publish_date": "2021-04-13", "tags": ["agnello di sardegna igp", "sardegna"], "links": ["https://www.facebook.com/cosealtromondo/photos/a.847615465413099/1883939978447304/?type=3&theater", "https://www.facebook.com/agnelloigp/", "https://www.lanuovasardegna.it/regione/2020/04/11/news/in-vendita-in-un-market-milanese-un-agnello-sardo-igp-allevato-in-grecia-1.38708809", "https://www.politicheagricole.it/flex/cm/pages/ServeBLOB.php/L/IT/IDPagina/394", "https://europa.eu/youreurope/business/running-business/intellectual-property/geographical-indications/index_it.htm", "https://www.linkedin.com/in/alessandro-mazzette-b8193a68/?originalSubdomain=it", "https://ilsalvagente.it/2020/11/13/la-fake-dellagnello-sardo-e-perche-ci-siano-caduti-anche-noi/", "https://www.scattidigusto.it/2020/08/01/agnello-di-sardegna-igp-da-carrefour-ma-in-etichetta-lorigine-e-la-grecia/", "https://www.ansa.it/sardegna/notizie/terraegusto/2020/11/13/consorzio-denuncia-etichette-false-per-agnelli-sardi-igp_14df6a7e-a09b-47ae-9176-166ac2c9c3ef.html"]}
{"url": "https://facta.news/fuori-contesto/2021/04/15/questo-scatto-mostra-la-regina-elisabetta-ii-ridere-per-delle-api-non-per-filippo-in-uniforme/", "title": "Questo scatto mostra la regina Elisabetta II ridere per delle api, non per Filippo in uniforme", "content": ["Il 10 aprile 2021 su Facebook \u00e8 stata pubblicata una foto che mostra il principe Filippo, deceduto lo scorso 9 aprile, vestito con una divisa delle guardie reali britanniche e la Regina Elisabetta II passargli accanto e ridere.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abPubblichiamo questa foto, forse una delle pi\u00f9 simpatiche.", "Nel 2003 il Principe Filippo indossa la divisa delle Guardie della Regina.", "La Regina Elisabetta, gli passa accanto e scoppia a ridere\u00bb.", "Si tratta di un contenuto presentato senza il necessario contesto che permetta al lettore di capire cosa \u00e8 accaduto realmente.", "Questo contenuto risulta quindi fuorviante.", "La foto \u00e8 reale ed \u00e8 stata scattata il 15 aprile 2003 dal fotografo Chris Young presso il Castello di Windsor, come si pu\u00f2 verificare qui .", "Come si legge nella didascalia della foto originale, la Regina Elisabetta stava ridendo perch\u00e9 durante la cerimonia era stato trovato uno sciame sotto una delle sedie predisposte per l\u2019evento.", "Il fotografo Young ha confermato la ricostruzione dell\u2019accaduto alla Bbc e precisato che per questo inconveniente anche il Principe Filippo si era messo a ridere.", "Altre foto dell\u2019episodio (e che mostrano lo sciame) possono essere viste qui e qui .", "L\u2019evento che aveva visto la partecipazione dei reali britannici nell\u2019aprile del 2003 riguardava i Grenadier Guards , uno dei reggimenti di fanteria pi\u00f9 antichi dell\u2019esercito britannico, noti per la custodia dei palazzi reali.", "In quell\u2019occasione il principe Filippo indossava la giubba scarlatta e il cappello di pelle di orso perch\u00e9 era colonnello dei Grenadier Guards (carica ricoperta dal 1975 al 2017).", "Nella sua vita il Principe Filippo ha indossato questa divisa da cerimonia in diverse occasioni ( qui , qui , qui e qui )."], "category": "Fuori Contesto", "publish_date": "2021-04-15", "tags": ["principe filippo", "regina elisabetta", "regno unito"], "links": ["https://www.facebook.com/piudormopiudormire/photos/basw.AbqBJAlwZfrBnacSAUlsdbaO-4tGZvQZhCIUux5QY5Ii81tuDfm39EFGKyjMbE7RKITXrgfnff2VVt4iu6UdIP7I9gmjvVx89byynPoe72H8bm-mG6I8HoNTDNzZs2udYWJrEUYTxciJeI4IukzAK_qIf-zBCaLN0OwQGIbub6HoQnkHiaBvC3Fl27nN_DfWybhyZza_b3E_7CppehxwFQNOejSM29fZA7bfRV4x5gbClQ/10159303799735126/?opaqueCursor=AbozKvAj_VW0zLH43-3xeYnLLtiA5R80DFYyuK_EHD1bS1bXKxTIGe36NaZPPqahWgCzpB3HbhZme3o-Kjp6mricwe_iPnJ33Lm0kmISCkhOYCgFGTOj62RgZtYu7d11GsIQ_ltoRUPi2bwEdqSL47VPULvy8eU2eJPwoLtNACXyQEONIF_7t-xIdWDduVxCAkkULESVwyWgvxM1KbcgzKq8jF-6gYGhLeHl2kBnioqaSSgLM0cW-QxU2M3agnphmiCnSwZk3WFTOJm6if5ZYJA17rYcnVj6vCOfpJxma1QViwSwWSnFpM-y16n8tddj2Sotd2sGeK9QSIQ6RT_R7kuSuJyzpbcdTCJ-V1IcODELrK9xB-6OnuDj8iTK4xZGlyMgdKbQXy13UZM9WRJWY4fZ99AlISrcMXXkM3dA_cxJaxn9ss3kPZo8zm7RTe5TZ2VeKIm__FoYCrrhhF0oWNNblNaQk5pZnIdMfbaoBQMN2ROS5HGYbu66fVWkA3UUuGVKMh_043VmLtia7n1Krb4cOpYRvOkB8qJI6pVdtn0-0FBmFz-p46rvy52uZM9_rxijDff5OzUQcnTsp0xI8UY2ROpPEZB8HFu2lOyREEE7o4kMCei3_QsLE55pULxpTSLSg5oSJAI2IA_GfOKtbslCTXj1-fDpiEZ-241mYCum88BoMHf9JdGhGlKYIxeuTcm11bRWZo8Q1stHNNLCBb3s", "https://www.ansa.it/sito/notizie/mondo/2021/04/09/morto-il-principe-filippo-aveva-99-anni_70fe1c85-9758-43ef-853a-c02d64348ea5.html", "https://www.army.mod.uk/who-we-are/corps-regiments-and-units/infantry/grenadier-guards/", "https://www.christopheryoungphotographer.ca/about", "https://www.paimages.co.uk/image-details/2.1724054", "https://www.paimages.co.uk/image-details/2.1724054", "https://www.bbc.com/news/in-pictures-56242398", "https://www.paimages.co.uk/image-details/2.1724144", "https://www.paimages.co.uk/image-details/2.1724147", "https://www.reuters.com/article/factcheck-queen-prank-bees/fact-check-photo-shows-queen-elizabeth-laughing-at-a-swarm-of-bees-idUSL1N2M70PU", "https://www.forces-war-records.co.uk/units/347/grenadier-guards", "https://www.royal.uk/duke-york-appointed-colonel-grenadier-guards", "https://pictures.reuters.com/archive/BRITAIN--LF3E5261HBC01.html", "https://pictures.reuters.com/archive/BRITAIN--ROYALS--LR1EC6B13I4I3.html", "https://pictures.reuters.com/archive/BRITAIN--ROYALS--LR1EC6B0XZOGB.html", "https://pictures.reuters.com/archive/BRITAIN-ROYALS--LR1EB6D0S4RSB.html"]}
{"url": "https://facta.news/fuori-contesto/2021/04/16/questa-protesta-si-e-svolta-in-brasile-ma-nel-2012/", "title": "Questa protesta si \u00e8 svolta in Brasile, ma nel 2012", "content": ["Il 3 aprile 2021 su Facebook \u00e8 stato pubblicato un video che mostra un gruppo di persone con una maglietta bianca e dei manganelli scontrarsi con dei bagnanti in una spiaggia.", "Le immagini sono accompagnate da questo testo, scritto da chi ha pubblicato il post su Facebook: \u00abIn Brasile contro il Lockdown, manifestazioni nel paese ed a Rio la polizia \u00e8 stata cacciata dalle spiagge in malo modo\u00bb.", "Si tratta di un contenuto fuorviante che veicola una notizia falsa.", "Il video \u00e8 reale ma non mostra una protesta di bagnanti contro le misure restrittive in Brasile durante la pandemia di Covid-19.", "Il filmato \u00e8 stato girato nel 2012, come si pu\u00f2 verificare qui .", "Secondo quanto riportato dai media locali all\u2019epoca ( qui , qui ), le immagini mostrano un momento di uno scontro sulla spiaggia di Ipanema a Rio de Janeiro (Brasile) tra diversi bagnanti e un gruppo di guardie municipali che avevano limitato la pratica dell\u2019 altinha , uno sport con il pallone praticato sulle spiagge.", "I colleghi di Afp hanno ricostruito che il video \u00e8 circolato online in maniera fuorviante dopo la decisione della citt\u00e0 di Rio de Janeiro di chiudere le spiagge a partire dal 20 marzo 2021 , come misura per contrastare il contagio del nuovo coronavirus.", "Il 14 aprile il Brasile ha registrato circa 70 mila nuovi casi di nuovo coronavirus e pi\u00f9 di 3.000 morti legati alla Covid-19."], "category": "Fuori Contesto", "publish_date": "2021-04-16", "tags": ["#verabot", "brasile", "covid-19", "lockdown", "nuovo coronavirus sars-cov-2"], "links": ["https://www.facebook.com/andrea.bassino.71/videos/3798761930241178", "https://youtu.be/NGyyS_efIP0?t=89", "http://g1.globo.com/rio-de-janeiro/noticia/2012/10/guardas-sao-acusados-de-agredir-jovens-em-briga-na-praia-de-ipanema.html", "https://recordtv.r7.com/balanco-geral-rj/videos/apos-confusao-banhistas-voltam-a-praticar-altinho-na-praia-de-ipanema-rj-18022020", "https://abcnews.go.com/ABC_Univision/News/altinha-rio-de-janeiros-unofficial-sport/story?id=19512025", "https://factcheck.afp.com/pre-pandemic-video-brazil-police-closing-beach-fuels-anti-lockdown-sentiment-0", "https://au.news.yahoo.com/rio-closes-beaches-bid-contain-144643719.html", "https://ourworldindata.org/explorers/coronavirus-data-explorer?zoomToSelection=true&time=2020-03-01..latest&pickerSort=desc&pickerMetric=total_cases&hideControls=true&Interval=7-day+rolling+average&Relative+to+Population=false&Align+outbreaks=false&country=~BRA&Metric=Confirmed+cases", "https://ourworldindata.org/explorers/coronavirus-data-explorer?zoomToSelection=true&time=2020-03-01..latest&pickerSort=desc&pickerMetric=total_cases&hideControls=true&Interval=7-day+rolling+average&Relative+to+Population=false&Align+outbreaks=false&country=~BRA&Metric=Confirmed+deaths"]}
{"url": "https://facta.news/notizia-satirica/2021/04/16/le-autorita-cinesi-non-hanno-sequestrato-un-container-con-7-200-peni-umani-congelati/", "title": "Le autorit\u00e0 cinesi non hanno sequestrato un container con \u00ab7.200 peni umani congelati\u00bb", "content": ["Il 10 aprile 2021 su Facebook \u00e8 stato pubblicato un post in cui si legge: \u00abUltima ora.", "Le autorit\u00e0 cinesi hanno sequestrato un container frigo partito dalla Nigeria e difetto in cina contenente 7200 peni umani congelati!!!", "La domanda che viene \u00e8: a che cosa servivano?\u00bb.", "Si tratta di una satirica, circolata senza il contesto necessario alla sua comprensione e per questo fuorviante.", "Come hanno ricostruito diversi siti di fact-checking ( qui , qui e qui ), la notizia inventata \u00e8 stata pubblicata originariamente lo scorso 19 marzo da World News Daily Report , sito che nelle proprio informazioni precisa di produrre contenuti satirici e fittizi."], "category": "Notizia Satirica", "publish_date": "2021-04-16", "tags": ["cina", "nigeria", "traffico essere umani"], "links": ["https://www.facebook.com/alberto.defabiani.1/posts/10217798617146648", "https://www.snopes.com/fact-check/chinese-seize-7221-penises/", "https://www.snopes.com/fact-check/chinese-seize-7221-penises/", "https://www.reuters.com/article/factcheck-satire-organs/fact-check-story-about-organs-found-on-a-cargo-ship-was-intended-as-satire-idUSL1N2M821Y", "https://factcheck.afp.com/story-claiming-chinese-confiscated-shipment-7200-penises-originated-satirical-website", "https://archive.is/C53ZK", "https://worldnewsdailyreport.com/disclaimer_/"]}
{"url": "https://facta.news/notizia-imprecisa/2021/04/16/lacqua-delle-piscine-inattiva-il-virus-sars-cov-2-ma-non-vuol-dire-che-le-piscine-siano-luoghi-sicuri/", "title": "L\u2019acqua delle piscine inattiva il virus Sars-CoV-2, ma non vuol dire che le piscine siano luoghi sicuri", "content": ["Il 16 aprile 2021 la redazione di Facta ha ricevuto tramite WhatsApp la richiesta di verificare una notizia, pubblicata il 15 aprile 2021 dal sito Il Faro Online , secondo cui uno studio dell\u2019Imperial College di Londra avrebbe dimostrato che \u00abl\u2019acqua clorata delle piscine inattiva il Covid in 30 secondi\u00bb.", "A questa affermazione segue immediatamente la deduzione secondo cui \u00absparisce allora evidentemente il timore di contagio e il divieto di andare in piscina\u00bb.", "La notizia \u00e8 stata ripresa dagli account social di Fratelli d\u2019Italia , della leader Giorgia Meloni e commentata con \u00able piscine sono sicure e devono riaprire\u00bb.", "Si tratta di una notizia imprecisa.", "\u00c8 vero che il team di ricerca della professoressa Wendy Barclay dell\u2019 Imperial College London ha comunicato che il virus Sars-CoV-2, responsabile della Covid-19, viene inattivato dall\u2019acqua clorata delle piscine.", "Questo per\u00f2 non si traduce automaticamente nel fatto che le piscine siano luoghi sicuri.", "Innanzitutto, al 16 aprile 2021 lo studio sembra attualmente non disponibile, neanche sotto forma di preprint non sottoposto a revisione ( Facta ha contattato il gruppo di ricerca inglese per ottenere copia dello studio).", "I comunicati stampa hanno comunque affermato che, secondo lo studio, il virus Sars-CoV-2 verrebbe inattivato in 30 secondi in acqua contenente 1,5 milligrammi per litro di gas cloro, a pH 7-7.2 (corrispondente alle condizioni chimico-fisiche dell\u2019acqua delle piscine).", "Un risultato in linea con quanto altri studi in passato avevano trovato su altri coronavirus, come il Sars-CoV.", "Per quanto confortanti, i risultati comunicati alla stampa dall\u2019Imperial College London non dimostrano che le piscine sono luoghi sicuri in generale, ma solo che il virus molto probabilmente non si trasmette nell\u2019acqua delle piscine.", "\u00c8 vero che gran parte dei contagi da parte di virus nelle piscine pubbliche sembra avvenire, secondo una meta-analisi del 2019 , quando l\u2019acqua non \u00e8 propriamente disinfettata, ma il contagio nelle piscine pu\u00f2 avvenire anche in altro modo.", "Almeno uno studio, pubblicato il 24 marzo 2021 come preprint , che ha preso in esame le piscine della Danimarca, ha mostrato che c\u2019\u00e8 un rischio relativamente basso ma non insignificante di contagio da Sars-CoV-2 nelle piscine al chiuso, specie per lo sport competitivo.", "Secondo questo studio, su 162 attivit\u00e0 di nuoto con almeno un partecipante positivo al Sars-CoV-2, 8 hanno portato al contagio, trasmettendo il virus a 23 persone.", "Il rischio sembra decisamente pi\u00f9 alto per gli eventi di nuoto competitivo (7 episodi di trasmissione su 79 attivit\u00e0 a rischio, con 23 infetti) rispetto al nuoto ricreativo (solo un episodio di trasmissione su 79, con due infetti).\u00a0 Le piscine coinvolte nell\u2019indagine usavano acqua clorata e seguivano alcune restrizioni di sicurezza, quali ad esempio distanziamento tra le persone, il divieto di attivit\u00e0 a bordo piscina e la disinfezione delle mani, ma le misure non erano sempre rispettate (per esempio solo nel 70 per cento dei casi veniva rispettata la distanza minima di un metro tra gli effetti personali).", "In conclusione, anche se \u00e8 vero che un gruppo di ricerca dell\u2019Imperial College London ha comunicato che l\u2019acqua clorata delle piscine \u00e8 capace di inattivare molto velocemente il virus Sars-CoV-2, non \u00e8 possibile concludere automaticamente che le piscine siano ambienti sicuri.", "Sebbene i dati siano ancora pochi, esistono episodi accertati di diffusione del virus nelle piscine al chiuso con acqua clorata e il rischio sembra relativamente alto specialmente negli eventi di nuoto competitivo."], "category": "Notizia imprecisa", "publish_date": "2021-04-16", "tags": ["#verabot", "coronavirus sars-cov-2", "covid-19", "nuoto", "pandemia", "piscine", "sars-cov-2"], "links": ["https://www.ilfaroonline.it/2021/04/15/il-cloro-in-piscina-uccide-il-covid-una-ricerca-inglese-lo-conferma/408172/", "https://twitter.com/FratellidItalia/status/1382601283278925824", "https://www.facebook.com/giorgiameloni.paginaufficiale/posts/10159127908052645?__cft__[0]=AZUXSdu3QeI78tRLZG7UC3uDWVwt1cm5Z4W2bO2w6fnZIwa7ItCMI_rJkITXqOBAcjgVx-QYPJf4vOFKPg_94ikGEMsKDV8dxhBw_LselgFWck4R1YS60uGZXIVAkLxtVM_oKd6VzCxNsmoxuqUhoTJD&__tn__=%2CO%2CP-R", "https://www.imperial.ac.uk/", "https://www.imperial.ac.uk/news/219493/covid-safe-swimming-artificial-cells-news-from/", "https://www.rlss.org.uk/news/swimming-pool-water-inactivates-covid-19-virus-in-30-seconds-according-to-new-study", "https://www.sciencedirect.com/science/article/abs/pii/S0166093405000649", "https://www.medrxiv.org/content/10.1101/2021.03.19.21253351v1.full", "https://www.medrxiv.org/content/10.1101/2021.03.19.21253351v1.full"]}
{"url": "https://facta.news/notizia-falsa/2021/04/08/no-il-direttore-medico-di-moderna-non-ha-ammesso-che-i-vaccini-a-mrna-modificano-il-dna/", "title": "No, il direttore medico di Moderna non ha ammesso che i vaccini a mRNA modificano il DNA", "content": ["Il 19 marzo 2021 su Facebook \u00e8 stata pubblicata un\u2019immagine che riporta il titolo in tedesco: \u00abBombe: Moderna-Chefarzt gibt zu, dass mRNA die DNA ver\u00e4ndert\u00bb (in italiano, \u00abBomba: il direttore medico di Moderna ammette che l\u2019mRNA modifica il DNA\u00bb).", "L\u2019immagine \u00e8 accompagnata da un commento, scritto da ha pubblicato il post su Facebook, in cui si traduce in italiano in maniera letterale il titolo in questione.", "Il riferimento \u00e8 al vaccino a mRNA prodotto dall\u2019azienda biotecnologica Moderna che secondo il contenuto oggetto della nostra verifica sarebbe in grado di manipolare il genoma umano.", "Si tratta di un contenuto fuorviante che veicola una notizia falsa.", "Come abbiamo verificato in un precedente articolo , Tal Zaks \u2013 direttore medico dell\u2019azienda biotecnologica Moderna \u2013 durante una conferenza Ted Talk del 2017 ha dichiarato ( qui al minuto 00:45): \u00abSono qui oggi per dirvi che stiamo manipolando il software della vita e questo sta cambiando il modo in cui pensiamo alla prevenzione e al trattamento delle malattie\u00bb.", "Al minuto 01:34 ha approfondito la metafora, affermando che \u00abse puoi cambiare quello che noi chiamiamo il software della vita, se puoi introdurre una linea di codice, questo ha grosse conseguenze per tutto, dall\u2019influenza al cancro\u00bb.", "Zaks per\u00f2 non sta parlando di ingegneria genetica.", "Come spiegato durante conferenza, la tecnologia di Moderna non manipola il genoma ma introduce nelle cellule un mRna che non entra mai in contatto con il Dna.", "Qui abbiamo analizzato nel dettaglio perch\u00e9 la tecnologia a mRna non altera il genoma e non pu\u00f2 essere considerata ingegneria genetica.", "La metafora di Zaks vuole quindi intendere che l\u2019mRna effettivamente introduce dell\u2019informazione aggiuntiva, che viene poi interpretata dalla cellula e tradotta in proteine.", "Lo si pu\u00f2 interpretare con un po\u2019 di fantasia come se aggiungessimo una linea di codice in un software: ma tale \u201caggiunta\u201d, come abbiamo descritto nel nostro approfondimento, \u00e8 temporanea e sempre esterna al nostro genoma."], "category": "Notizia Falsa", "publish_date": "2021-04-08", "tags": ["#verabot", "coronavirus sars-cov-2", "covid-19", "moderna", "tal zaks", "vaccino covid", "vaccino moderna"], "links": ["https://www.facebook.com/permalink.php?story_fbid=1356912084642969&id=100009725717132", "https://facta.news/glossario/vaccino/", "https://facta.news/glossario/mrna/", "https://facta.news/fuori-contesto/2021/03/16/tal-zaks-di-moderna-ha-parlato-della-manipolazione-del-software-della-vita-ma-era-una-metafora/", "https://www.bloomberg.com/profile/person/19987702", "https://www.ted.com/talks/tal_zaks_the_disease_eradicating_potential_of_gene_editing", "https://www.youtube.com/watch?v=AHB2bLILAvM&t=45s", "https://youtu.be/AHB2bLILAvM?t=93", "https://facta.news/glossario/mrna/", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/"]}
{"url": "https://facta.news/senza-prove/2021/04/09/non-ci-sono-prove-che-alcuni-vaccini-contro-la-covid-19-aumentino-il-rischio-di-contrarre-lhiv/", "title": "Non ci sono prove che alcuni vaccini contro la Covid-19 aumentino il rischio di contrarre l\u2019Hiv", "content": ["L\u20198 aprile 2021 la redazione di Facta ha ricevuto la richiesta di verificare un articolo pubblicato il 1 aprile 2021 da ImolaOggi e intitolato \u00abVaccini Covid, studio: alcuni aumentano il rischio di contrarre l\u2019HIV\u00bb.", "L\u2019articolo \u00e8 in realt\u00e0 la copia di quanto pubblicato lo stesso giorno da Affaritaliani.it e intitolato \u00abDubbi sui vaccini: aumentano il rischio di contrarre l\u2019HIV?\u00bb.", "Gli articoli sostengono che uno studio pubblicato sulla prestigiosa rivista medica Lancet avrebbe dimostrato che alcuni vaccini contro la Covid-19 tuttora in sperimentazione potrebbero aumentare il rischio di contrarre il virus Hiv.", "Non ci sono ancora prove a supporto di questa affermazione.", "\u00c8 vero che questo rischio \u00e8 stato ipotizzato per alcuni vaccini contro la Covid-19, ma al momento non ci sono dati specifici al riguardo.", "L\u2019eventuale rischio, in ogni caso, non riguarda nessuno dei vaccini fino ad ora approvati in Europa.", "Andiamo con ordine.", "Lo \u00abstudio\u00bb \u00e8 in realt\u00e0 una lettera di quattro ricercatori americani, pubblicata il 19 ottobre 2020, sul rischio che i vaccini contro la Covid-19 basati su uno specifico vettore virale \u2013 l\u2019adenovirus Ad5 \u2013 possano aumentare il rischio di contrarre Hiv.", "Questo fenomeno, di cui non si conoscono ancora le cause, si \u00e8 effettivamente verificato durante gli studi clinici di un vaccino proprio contro Hiv, compiuti tra 2008 e 2015.", "Nessuno dei vaccini oggi approvati contro la Covid-19 in Europa usa l\u2019adenovirus Ad5 ( AstraZeneca usa un virus di scimpanz\u00e9 noto come ChadOx1, Johnson&Johnson usa Ad26).", "Come spiegava un articolo giornalistico pubblicato sempre il 19 ottobre 2020 sulla rivista Science (in parte ripreso anche da ImolaOggi e Affaritaliani.it ), gli altri vettori virali non hanno mai dato problemi simili.", "Inoltre, come riportato sempre da Science , il problema sembra specifico per i vaccini contro Hiv: i vaccini contro Ebola basati su Ad5, testati su una popolazione dove Hiv \u00e8 molto diffuso, non hanno dato lo stesso problema.", "Esistono comunque vaccini contro la Covid-19 basati sull\u2019adenovirus Ad5 e non ancora approvati in Europa: tra questi, come abbiamo discusso su Facta , lo Sputnik V russo e il cinese CanSino.", "Un altro vaccino, oggi ancora fermo agli studi di fase 1 e che usa questo vettore virale \u00e8 l\u2019 ImmunityBio statunitense.", "In conclusione, a differenza di quanto afferma il titolo di ImolaOggi , non esiste uno \u00abstudio\u00bb che dimostri che alcuni vaccini contro la Covid-19 aumentino il rischio di contrarre Hiv.", "\u00c8 vero che in passato i vaccini contro Hiv basati su uno specifico tipo di vettore virale (l\u2019adenovirus Ad5) hanno mostrato l\u2019effetto paradossale di aumentare la probabilit\u00e0 di contagio da Hiv, ed \u00e8 vero che alcuni ricercatori hanno messo in guardia da questa possibilit\u00e0 nei confronti dei vaccini contro la Covid-19.", "Non ci sono dati per\u00f2 sui vaccini oggi esistenti o allo studio contro la Covid-19, n\u00e9 \u00e8 chiaro se, in generale, questo fenomeno possa accadere con vaccini contro virus diversi da Hiv."], "category": "Senza prove", "publish_date": "2021-04-09", "tags": ["#verabot", "cansino", "covid-19", "hiv", "sputnik v", "vaccino cansino", "vaccino covid", "vaccino sputnik", "vettori virali"], "links": ["https://www.imolaoggi.it/2021/04/01/vaccini-covid-aumentano-rischio-hiv/", "https://www.affaritaliani.it/coronavirus/dubbi-sui-vaccini-aumentano-rischio-hiv-731970.html?refresh_ce", "https://www.thelancet.com/journals/lancet/article/PIIS0140-6736(20)32156-5/fulltext", "https://pubmed.ncbi.nlm.nih.gov/19012954/", "https://pubmed.ncbi.nlm.nih.gov/26368824/", "https://www.nytimes.com/interactive/2020/health/oxford-astrazeneca-covid-19-vaccine.html", "https://www.nytimes.com/interactive/2020/health/johnson-johnson-covid-19-vaccine.html", "https://www.sciencemag.org/news/2020/10/could-certain-covid-19-vaccines-leave-people-more-vulnerable-aids-virus", "https://facta.news/storie/2021/03/05/dallo-sputnik-al-vaccino-italiano-il-punto-sugli-altri-vaccini-in-arrivo-contro-la-covid-19/", "https://www.nytimes.com/interactive/2020/science/coronavirus-vaccine-tracker.html#immunitybio"]}
{"url": "https://facta.news/fuori-contesto/2021/04/09/no-questo-video-non-mostra-un-anziano-portato-via-dalla-polizia-perche-non-accetta-la-mascherina/", "title": "No, questo video non mostra un anziano portato via dalla polizia perch\u00e9 \u00abnon accetta la mascherina\u00bb", "content": ["Il 9 marzo 2021 su Facebook \u00e8 stato pubblicato un video che mostra alcuni agenti di polizia con la mascherina sul volto che portano via un anziano che cerca di fare resistenza.", "Le immagini sono accompagnate da questo commento, scritto da chi ha pubblicato il post su Facebook: \u00abCriminale, anziani di 92 anni non accetta la mascherina e la polizia se lo porta alla forza\u00bb.", "Si tratta di una notizia presentata senza il contesto necessario alla sua comprensione e per questo motivo fuorviante.", "Andiamo con ordine.", "Il video \u00e8 reale ed \u00e8 stato girato il 6 gennaio 2021 fuori dal Westminster Magistrates\u2018 Court di Londra, come si pu\u00f2 verificare qui .", "In quella data un giudice ha negato la libert\u00e0 su cauzione al fondatore di Wikileaks, Julian Assange .", "Diverse sostenitori di Assange si sono ritrovati davanti al tribunale per manifestare il loro supporto e tra di essi c\u2019era anche il signore che compare nel video oggetto della nostra verifica, come \u00e8 visibile qui .", "Lo stesso giorno il signore \u00e8 stato arrestato (e poi rilasciato) insieme ad altre sei persone per aver partecipato ad un piccolo assembramento fuori dal Westminster Magistrates\u2019 Court non consentito dalle norme anti coronavirus, come riportato dalla polizia britannica e ripreso dai media nazionali ( qui , q u i , qui e qui )."], "category": "Fuori Contesto", "publish_date": "2021-04-09", "tags": ["#verabot", "covid-19", "mascherina", "nuovo coronavirus sars-cov-2"], "links": ["https://www.facebook.com/deyanira.beltre/videos/2199044543560438", "https://www.find-court-tribunal.service.gov.uk/courts/westminster-magistrates-court", "https://youtu.be/v4XZSBvyJTQ?t=87", "https://www.ansa.it/sito/notizie/mondo/2021/01/06/assange-resta-in-detenzione-il-giudice-nega-la-cauzione-_c0b7d25c-557b-463e-9c67-0d031649a104.html", "https://www.repubblica.it/esteri/2021/01/04/news/chi_e_julian_assange_dalle_prime_rivelazioni_di_wikileaks_al_rifiuto_della_richiesta_di_estradizione_negli_stati_uniti-281127539/", "https://twitter.com/StefSimanowitz/status/1346791880844079113", "https://twitter.com/metpoliceuk/status/1346853367117737985", "https://www.youtube.com/watch?v=HX4R0B5dz9s&ab_channel=DailyMail", "https://www.dailymail.co.uk/news/article-9117793/WikiLeaks-founder-walk-free-TODAY-faces-bail-hearing.html", "https://www.dailymail.co.uk/news/article-9117793/WikiLeaks-founder-walk-free-TODAY-faces-bail-hearing.html", "https://www.dailymail.co.uk/news/article-9117793/WikiLeaks-founder-walk-free-TODAY-faces-bail-hearing.html", "https://www.newsflare.com/video/402551/92-year-old-man-arrested-at-assange-bail-hearing", "https://www.shutterstock.com/editorial/image-editorial/julian-assange-extradition-trial-westminster-magistrates-court-london-uk-06-jan-2021-11688625ak"]}
{"url": "https://facta.news/notizia-falsa/2021/04/09/non-e-vero-che-i-navy-seals-hanno-liberato-oltre-un-migliaio-di-bambini-vittime-di-tratta-dalla-ever-given/", "title": "Non \u00e8 vero che i Navy Seals hanno liberato \u00aboltre un migliaio di bambini vittime di tratta\u00bb dalla Ever Given", "content": ["Il 3 aprile 2021 \u00e8 stato pubblicato un post in cui si legge che \u00aboltre un migliaio di bambini vittime di tratta e di cadaveri\u00bb sarebbero stati salvati dai container della nave Ever Given, nel Canale di Suez, da parte dei Navy Seals, le forze speciali della Marina militare statunitense.", "Il riferimento \u00e8 all\u2019episodio avvenuto lo scorso 23 marzo quando una nave portacontainer \u00e8 rimasta incagliata nel Canale di Suez (Egitto) ostacolando la tratta delle altre navi commerciali per poi essere liberata il 29 marzo.", "La notizia contenuta nel post oggetto della nostra verifica non trova riscontro in nessuna testata internazionale e nazionale e in nessun comunicato delle autorit\u00e0 competenti.", "Contattato dai colleghi di Reuters , il capitano di marina Bill Urban , portavoce del comando centrale degli Stati Uniti d\u2019America, ha smentito la notizia.", "Sempre a Reuters , un portavoce dell\u2019Organizzazione marittima internazionale ( Imo ) ha comunicato che \u00abl\u2019IMO non \u00e8 a conoscenza di alcuna informazione a sostegno di qualsiasi affermazione che Ever Given sia collegata al traffico di esseri umani\u00bb.", "Su Facta ci siamo occupati di altre notizie false riguardanti la nave Ever Given ( qui , qui e qui )."], "category": "Notizia Falsa", "publish_date": "2021-04-09", "tags": ["ever given", "evergreen", "navy seals"], "links": ["https://www.facebook.com/photo?fbid=10226284774130478&set=basw.AbrfiQ4bEWKf3IqoEYeXKSd1HwWYkBf8QUhQ3hO2oEKTqMX3QgcYlPpIslBGYeGet8VruMwjskQPex3dOwXOEMRXBWx_YWlYUmzR-mPtnZp5UpBb2MmtGaHoUbqk6jOtT8LXlWaH2sE8hBGF4wt2otJsKtfjjN7DvcZcvRLy15tcPg&opaqueCursor=Abrv4-_Vfoi0NqwZsI9pLiEgSjT068ddarpO-tuw8bLvMBqR4z7LmDnHJDJYurLjPZT03-egRhqCfDhgrXqpMAHoJoRESdl-vhz2XeyFrsZwAqsZB25h31scl4_gdN2wC7RnQ2TS4vNZFBFyQLUBwRmj_RtTIIAtoZHeSpSOrd-6CiZTOzMmQYeMw3fErZxqdKfIo1qVYPDolzUrOQgm8k2ydrZ3vB0_HFhmiUwLdolcM-5GackEMDFcVqIZhrfCwWcpH-GMEj1wcc0jAHwBbguqZMQnDU8a4DqvhzkxSXW5Ahah3wADXXuh01m6KYBmwrgl0mNN4C3U7Q4qswam9AyWvwCiR8B82olO6_YgDrR5AWWaVLoYYmW0hP5GR6lLVsOLZ6dbDUCia0aWlS25_xLWET6QuMJGVHSNmpu1dnN8gVyabJyWVYeNOB4_1O7UEm2kicm77gz3n6QGuTTmW1nAH9OuXPh3horZC9qIbOICXu8Nc3qhw-9XGm14tCg9k0qYNcVgLBSEZl9bHguQq8CSTNnB_-ZW93SpA0WZeHuxV36G4TDerQKec346U7dRjAZ-nA13cEtss4pYWXGrYFWeu1tCaNhEWAMaXnBfMxM6GqhoAF--dB8YKAu7lpSwqZHwTX0nGzzdAh-oge5ER-P7soWfmGtmfCYdmsfpPPj6bXGx-ntVAk0lWGMsao3visZLPRBp30WtVhXz-lzg_NAaDyvomoDtP8N5js9eU0XSTkEx8ofZ4iEBgd11mZqYrUcB73YxXJQKo1VeRPaNDMg6kFHb93UKAaDYMgXFES-20GxnxDFXr0E-TSawiXyNyw-8AZolDjq-pdr8HfPb4Mlx4cocIw5v0lK2TSlZasVXTSvhsLg_bRzvPGBc-YwXLOr6eUVCQyTbMCRgBDyJGS_HR_qjtdVY4AdPijhN-pEQow", "https://www.ansa.it/sito/notizie/topnews/2021/03/24/egitto-cargo-arenato-blocca-il-canale-di-suez_7e86a252-d634-4242-a3b4-06d43296553a.html", "https://www.ilpost.it/2021/03/29/nave-ever-given-spostata-canale-di-suez/", "https://www.linkedin.com/in/william-urban-3a949360/", "https://www.reuters.com/article/factcheck-suez-ship-trafficking/fact-check-suez-canal-blocking-ship-was-not-trafficking-people-or-raided-by-navy-seals-idUSL1N2M11MZ", "https://www.imo.org/en/About/Pages/Default.aspx", "https://www.reuters.com/article/factcheck-suez-ship-trafficking/fact-check-suez-canal-blocking-ship-was-not-trafficking-people-or-raided-by-navy-seals-idUSL1N2M11MZ", "https://facta.news/notizia-falsa/2021/03/26/non-esistono-prove-che-collegano-la-nave-bloccata-nel-canale-di-suez-a-hillary-clinton/", "https://facta.news/notizia-falsa/2021/03/31/no-google-earth-non-ha-oscurato-il-canale-di-suez/", "https://facta.news/notizia-falsa/2021/04/06/no-dalla-ever-given-non-sono-stati-liberati-piu-di-1-000-bambini/"]}
{"url": "https://facta.news/notizia-imprecisa/2021/03/24/non-si-conosce-ancora-lefficacia-del-farmaco-israeliano-exo-cd24-contro-la-covid-19/", "title": "Non si conosce ancora l\u2019efficacia del farmaco israeliano \u201cExo-Cd24\u201d contro la Covid-19", "content": ["Il 23 marzo 2021 la redazione di Facta ha ricevuto la richiesta di verificare lo screenshot di un articolo, pubblicato sul Messaggero il 9 febbraio 2021, intitolato \u00abCovid, farmaco Exo-Cd24 guarisce dal virus in 5 giorni.", "Test in Israele: \u2018Efficace al 96 per cento\u2019\u00bb.", "Il farmaco esiste davvero, ma la notizia va inserita nel giusto contesto.", "Al momento (23 marzo 2021) si tratta di dati estremamente preliminari, che non possono essere considerati affidabili fino a quando non ci saranno ulteriori studi clinici.", "Come riportato in un dettagliato articolo della Societ\u00e0 Italiana di Farmacologia pubblicato il 4 marzo 2021 (a cui rimandiamo per i dettagli), Exo-Cd24 \u00e8 un farmaco nuovo sviluppato dal laboratorio del professore Nadir Arber dell\u2019Universit\u00e0 di Tel Aviv ed \u00e8 basato su una molecola naturale dell\u2019organismo umano, la proteina Cd24, gi\u00e0 studiata per la terapia dei tumori.", "L\u2019idea \u00e8 di sfruttare questa molecola per modulare la risposta immunitaria, mitigando i sintomi della Covid-19.", "Il farmaco per\u00f2 finora \u00e8 stato sottoposto solo a uno studio clinico di fase 1, il cui scopo \u00e8 verificare i minimi standard di sicurezza e non la sua efficacia.", "I risultati citati dall\u2019articolo del Messaggero si riferiscono a dichiarazioni del Sourasky Medical Center di Tel Aviv (noto precedentemente come Ichilov ), rese pubbliche per la prima volta il 4 febbraio 2021 sul canale televisivo israeliano Kan e poi rilanciate dalla stampa israeliana (ad esempio qui e qui ).", "Stando alle dichiarazioni, durante lo studio clinico 29 pazienti su 30 con Covid-19 \u00abda moderato a grave\u00bb sarebbero migliorati e guariti entro cinque giorni dal trattamento.", "Da questi risultati deriva la presunta efficacia del 95 o 96 per cento descritta dalle fonti israeliane e dal Messaggero .Non esiste per\u00f2 al momento nessuna pubblicazione scientifica ufficiale che corrobori questi dati.", "Inoltre, come fa notare la Societ\u00e0 Italiana di Farmacologia, manca un gruppo di controllo per verificare se i miglioramenti sono dovuti o meno al farmaco.", "Per poter concludere che il farmaco funzioni non ci si pu\u00f2 quindi basare sui dati finora comunicati: bisogner\u00e0 aspettare, come per ogni nuovo trattamento medico, gli studi clinici di fase 2 e 3."], "category": "Notizia imprecisa", "publish_date": "2021-03-24", "tags": ["#verabot", "covid-19", "exo-cd24", "farmaci covid-19", "israele", "studi clinici"], "links": ["https://www.ilmessaggero.it/salute/medicina/farmaco_exo_cd24_covid_guarisce_efficacia_israele_ultima_ora_9_febbraio_2021-5755267.html", "https://www.sifweb.org/sif-magazine/articolo/exo-cd24-cosa-sappiamo-del-nuovo-farmaco-sperimentale-per-la-covid-19-2021-03-04", "https://cbrc.tau.ac.il/Prof-Nadir-Arber", "https://www.cancer.gov/news-events/cancer-currents-blog/2019/cd24-immunotherapy-target", "https://facta.news/glossario/studio-clinico/", "https://www.tasmc.org.il/sites/en/Pages/default.aspx", "https://www.tasmc.org.il/sites/en/About/Pages/About.aspx", "https://translate.google.com/translate?sl=auto&tl=it&u=https://www.kan.org.il/item/?itemid%3D99752", "https://www.jpost.com/health-science/tel-aviv-hospital-cures-29-of-30-covid-19-patients-in-days-it-says-658024", "https://www.timesofisrael.com/new-israeli-drug-cured-moderate-to-serious-covid-cases-within-days-hospital/", "https://www.kan.org.il/item/?itemid=99752", "https://www.ynetnews.com/health_science/article/rJoYyaYeO", "https://www.sifweb.org/sif-magazine/articolo/exo-cd24-cosa-sappiamo-del-nuovo-farmaco-sperimentale-per-la-covid-19-2021-03-04"]}
{"url": "https://facta.news/notizia-falsa/2021/03/09/no-non-bisogna-eliminare-il-distanziamento-sociale-per-porre-fine-alla-pandemia/", "title": "No, non bisogna eliminare il distanziamento sociale per porre fine alla pandemia", "content": ["L\u20198 marzo 2021 la redazione di Facta ha ricevuto pi\u00f9 volte via Whatsapp la richiesta di verificare due articoli: uno pubblicato dal sito Affaritaliani.it il 5 marzo 2021 e intitolato \u00abCovid quando finir\u00e0, Science choc: \u201cFra 10-20 anni se non apriamo tutto\u201d\u00bb, un altro pubblicato dal quotidiano Libero il 6 marzo 2021 e intitolato \u00abCoronavirus, l\u2019allarme degli scienziati: \u201cBasta distanziamento e mascherina, se non circola ne avremo per altri 20 anni\u201d\u00bb.", "Articoli analoghi sono stati anche pubblicati dai quotidiani Il Giornale , dal Corriere dello Sport e dal portale OggiScuola .", "Secondo questi articoli uno studio pubblicato su Science avrebbe dimostrato che sarebbe necessario far circolare liberamente il virus per farlo diventare endemico e inoffensivo e che altrimenti, tenendolo sotto controllo, la pandemia potrebbe durare dieci o venti anni.", "Nell\u2019articolo di Libero si sostiene che \u00abper gli esperti bisogna dunque eliminare qualsiasi forma di distanziamento sociale e di protezione per poterlo diffondere pi\u00f9 possibile e ridurne l\u2019aggressivit\u00e0\u00bb.", "Quello di Affaritaliani.it analogamente riporta che \u00abbisognerebbe eliminare qualsiasi forma di distanziamento sociale e di protezione per poterlo diffondere pi\u00f9 possibile\u00bb.", "Secondo Libero e Affaritaliani.it basterebbe quindi proteggere le categorie a rischio (un approccio poco plausibile e di cui abbiamo discusso in passato).", "Si tratta di una notizia falsa.", "Lo studio citato esiste, ma sostiene esattamente il contrario: gli articoli a noi segnalati ne stravolgono completamente il significato.", "Lo studio in questione \u00e8 stato pubblicato sulla rivista Science il 12 febbraio 2021 ed \u00e8 intitolato \u00abLe caratteristiche immunologiche guidano la transizione della Covid-19 verso l\u2019endemicit\u00e0\u00bb.", "Gli autori sono Jennie S. Lavine (consulente scientifica) e Rustom Antia (professore di biologia) della Emory University di Atlanta (Stati Uniti), e Ottar N. Bjorstad (biologo ed epidemiologo) della Pennsylvania State University.", "Si tratta di uno studio che usa modelli matematici per tentare di predire lo sviluppo futuro di letalit\u00e0 e\u00a0 diffusione del virus Sars-CoV-2, causa della Covid-19.", "Lo studio parte dall\u2019osservazione che i quattro coronavirus umani comuni, che causano principalmente raffreddori, infettano praticamente tutti gli esseri umani fra i tre e i cinque anni di et\u00e0 e verso di loro viene mantenuta una risposta immunitaria.", "Questo fa s\u00ec che le successive reinfezioni con questi coronavirus siano molto leggere.", "L\u2019ipotesi (che lo studio non dimostra e che non \u00e8 dimostrata) \u00e8 che il virus Sars-CoV-2 possa comportarsi in modo simile: se lo prendessimo tutti da bambini, quando raramente ha effetti seri, potrebbe diventare poi un\u2019infezione comune priva di gravi conseguenze sulla salute pubblica.", "In queste condizioni il Sars-CoV-2 finirebbe prima o poi per diventare un normale coronavirus del raffreddore.", "Secondo l\u2019ipotesi dei ricercatori, Sars-CoV-2 ora si manifesta molto violentemente solo perch\u00e9 nessuno ha mai acquisito un\u2019immunit\u00e0 contro di esso nell\u2019infanzia.", "Date per buone queste ipotesi, lo studio usa poi un modello matematico per calcolare in quanto tempo si potrebbe verificare questa transizione verso un Sars-CoV-2 endemico e innocuo, a seconda della diffusione del virus e di quanto sia permanente o meno l\u2019immunit\u00e0 acquisita.", "Lo studio per\u00f2 non suggerisce da nessuna parte che sia desiderabile eliminare il distanziamento sociale e che bisogni far circolare il virus il pi\u00f9 possibile.", "Gli autori invece affermano ripetutamente ed esplicitamente l\u2019opposto: bisogna contenere la pandemia finch\u00e9 possibile con le misure di distanziamento per prevenire il peggio, in attesa che la vaccinazione di massa permetta di acquisire un\u2019immunit\u00e0 collettiva che, rendendo il virus inoffensivo, porti infine all\u2019endemizzazione.", "Gi\u00e0 nelle prime righe dello studio si legge che \u00abquesti risultati rafforzano l\u2019importanza delle misure di contenimento comportamentali durante la campagna di vaccinazione\u00bb e \u00abse la trasmissione \u00e8 elevata, il modello predice un alto carico di casi e un\u2019alta mortalit\u00e0 nei primi anni dopo l\u2019emergere [del virus] [\u2026] Rallentare l\u2019epidemia tramite misure di distanziamento sociale [\u2026] appiattisce la curva, rallentando le infezioni e prevenendo la maggior parte delle morti [\u2026] fornendo il tempo essenziale per lo sviluppo di un vaccino efficace\u00bb.", "Infine lo studio sostiene che \u00abil distanziamento sociale e un vaccino efficace sono cruciali per il controllo durante un\u2019epidemia vergine e per uscirne\u00bb.", "Le immagini seguenti mostrano i frammenti rilevanti del testo (la sottolineatura \u00e8 nostra): In conclusione, lo studio non sostiene che bisogna abbandonare il distanziamento sociale ma, al contrario, afferma con chiarezza e pi\u00f9 volte che bisogna mantenerlo finch\u00e8 \u00e8 in corso la campagna di vaccinazione, che potrebbe poi portare, se le ipotesi dei ricercatori fossero confermate, a una endemizzazione del virus."], "category": "Notizia Falsa", "publish_date": "2021-03-09", "tags": ["#verabot", "covid-19", "distanziamento sociale", "endemizzazione", "nuovo coronavirus sars-cov-2", "pandemia", "science"], "links": ["https://www.affaritaliani.it/coronavirus/covid-quando-finira-science-choc-fra-10-20-anni-se-non-apriamo-tutto-727054.html?refresh_ce", "https://www.liberoquotidiano.it/news/scienze-tech/26444686/coronavirus-scienziati-allarme-basta-distanziamento-mascherina-se-non-circola-altri-20-anni.html", "https://www.ilgiornale.it/news/salute/covid-ricerca-che-spiazza-far-circolare-virus-1929109.html", "https://www.corrieredellosport.it/news/attualit/cronaca/2021/03/07-79740471/covid_la_ricerca_lasciate_circolare_il_virus_ecco_perche_", "https://www.oggiscuola.com/web/2021/03/07/covid-scienziati-basta-distanziamento-e-mascherina-se-non-circola-ne-avremo-per-20-anni/", "https://www.treccani.it/vocabolario/endemia/", "https://facta.news/storie/2020/11/04/possiamo-evitare-il-lockdown-isolando-gli-anziani-2/", "https://science.sciencemag.org/content/371/6530/741", "https://www.linkedin.com/in/jennielavine/", "https://vaccines.emory.edu/faculty-evc/affiliate/antia_rustom.html", "https://ento.psu.edu/directory/onb1", "https://www.epicentro.iss.it/coronavirus/cosa-sono"]}
{"url": "https://facta.news/fuori-contesto/2021/03/09/i-terribili-decessi-di-anziani-nella-casa-di-riposo-di-berlino-non-sono-dovuti-al-vaccino-ma-alla-covid-19/", "title": "I \u00abterribili decessi\u00bb di anziani nella casa di riposo di Berlino non sono dovuti al vaccino, ma alla Covid-19", "content": ["Il 14 febbraio 2021 su Facebook \u00e8 stato pubblicato un post intitolato \u00abWhistleblower dalla casa di cura di Berlino: i terribili decessi dopo la vaccinazione\u00bb in cui si racconta di una testimonianza oculare che \u00abper la prima volta\u00bb svelerebbe gli effetti dei vaccini in una casa di cura tedesca, la Agaplesion Bethanien HavelGarten di Berlino.", "Il post oggetto della nostra verifica cita un articolo del sito tedesco 2020News e spiega che \u00abotto dei 31 anziani, che soffrivano di demenza ma erano in buone condizioni fisiche in base alla loro et\u00e0 prima della vaccinazione\u00bb sarebbero deceduti entro quattro settimane dalla prima somministrazione del vaccinoPfizer/BioNTech.", "\u00abDalle informazioni disponibili a 2020News i pazienti non sono stati debitamente informati sui rischi di questo vaccino\u00bb, conclude il post. Si tratta di un contenuto fuorviante, che veicola una notizia falsa.", "La notizia contenente le rivelazioni del presunto whistleblower \u2013 ovvero, secondo l\u2019Accademia della Crusca, \u00abuna persona che lavorando all\u2019interno di un\u2019organizzazione, di un\u2019azienda pubblica o privata si trova ad essere testimone di un comportamento irregolare, illegale, potenzialmente dannoso per la collettivit\u00e0 e decide di segnalarlo all\u2019interno dell\u2019azienda stessa o all\u2019autorit\u00e0 giudiziaria o all\u2019attenzione dei media, per porre fine a quel comportamento\u00bb \u2013 \u00e8 stata pubblicata da 2020News il 12 febbraio 2021 e ad oggi, secondo i dati forniti da CrowdTangle , \u00e8 stata condivisa su Facebook oltre 5 mila volte.", "Il sito web in questione \u00e8 stato fondato in Germania, ma viene tradotto in altre 9 lingue ( tra cui l\u2019italiano ) ed \u00e8 collegato ad un\u2019organizzazione chiamata Corona Ausschuss (comitato Corona) che sul suo sito web definisce la mortalit\u00e0 da Covid \u00absimile\u00bb a quella dell\u2019influenza stagionale.", "Venendo al contenuto dell\u2019articolo, le persone realmente decedute nella struttura sono in tutto 6 e non 8.", "Contattato dai colleghi tedeschi di Correctiv , un operatore della casa di riposo ha rivelato che tutti e 6 i decessi sono dovuti a infezione da Covid-19, particolare confermato dal dipartimento sanitario responsabile, quello che fa capo all\u2019amministrazione di Berlino-Spandau.", "Secondo quanto riportato da Correctiv , tutti gli ospiti della casa di riposo erano risultati negativi ai test molecolari effettuati tra il 27 e il 29 dicembre 2020, e per questo motivo 32 anziani affetti da demenza senile erano stati vaccinati il 3 gennaio 2021.", "Come raccontato dai responsabili della struttura, i primi sintomi della Covid-19 si sono manifestati gi\u00e0 il giorno seguente e tra il 4 e il 9 gennaio 13 persone sono poi risultate positive.", "Sei di queste sono decedute con la diagnosi di infezione da Covid, le altre 7 sono guarite.", "Il 24 gennaio \u00e8 stata somministrata la seconda dose del vaccino Pfizer/BioNTech.", "Sempre parlando con Correctiv , l\u2019operatore della casa di riposo ha confermato che le vaccinazioni \u00abnon hanno comportato atti violenti o forzati\u00bb e che tutti i residenti (o i loro tutori legali) hanno ricevuto e firmato un modulo informativo a fine dicembre 2020.", "In conclusione, l\u2019approfondimento di Correctiv ha smentito l\u2019ipotesi degli 8 decessi dovuti alla vaccinazione e l\u2019accusa di non aver debitamente informato i pazienti degli effetti del vaccino, entrambe contenute in un articolo di 2020News .", "I decessi (6 e non 8) sono avvenuti in seguito a infezione da Covid-19, come conseguenza di un focolaio innescato prima della somministrazione del vaccino.", "Tutti gli ospiti della casa di riposo avevano dato il proprio consenso alla vaccinazione."], "category": "Fuori Contesto", "publish_date": "2021-03-09", "tags": ["#verabot", "2020news", "berlino", "casa di riposo", "correctiv in germania", "covid-19", "germania", "nuovo coronavirus sars-cov-2", "vaccino covid"], "links": ["https://www.facebook.com/story.php?story_fbid=448294896516892&id=104457650900620", "https://www.pflege-navigator.de/index.php?module=nursinghome&id=26480", "https://2020news.de/it/home-italiano/", "https://accademiadellacrusca.it/it/consulenza/che-cosa-indica-e-come-si-traduce-la-parola-inglese-whistleblower/918", "https://2020news.de/it/home-italiano/", "https://corona-ausschuss.de/", "https://corona-ausschuss.de/ueber-den-ausschuss/", "https://healthfeedback.org/claimreview/six-residents-in-a-german-nursing-home-died-from-covid-19-not-from-vaccines/", "https://correctiv.org/faktencheck/2021/02/18/angeblicher-whistleblower-bericht-aus-berliner-pflegeheim-fuehrt-in-die-irre-verstorbene-bewohner-hatten-covid-19/", "https://correctiv.org/wp-content/uploads/2021/02/Fragen-und-Antworten-zum-Bericht-der-Stiftung-Corona-Ausschuss-zum-Impft....pdf"]}
{"url": "https://facta.news/notizia-falsa/2021/03/09/no-la-comunita-lgbtq-non-ha-aggiunto-la-lettera-p-allacronimo/", "title": "No, la comunit\u00e0 LGBTQ non ha aggiunto la lettera \u201cP\u201d all\u2019acronimo", "content": ["Il 6 febbraio 2021 su Facebook \u00e8 stata pubblicata un\u2019immagine in cui si legge \u00abLesbian Gay Bisexual Transgender Pedosexual.", "LGBTP.", "Per chi non credeva che questo fosse il loro fine ultimo\u00bb.", "Secondo l\u2019immagine oggetto della nostra verifica la comunit\u00e0 LGBT avrebbe aggiunto la lettera P alla sigla per includere anche la pedofilia.", "Si tratta di una notizia falsa che non trova riscontro in nessuna testata nazionale e internazionale e in nessun comunicato di associazione di settore.", "Contattato da Reuters , un portavoce di Human Rights Campaign \u2013 organizzazione per i diritti civili che lavora per raggiungere l\u2019uguaglianza LGBTQ (cio\u00e8 delle persone lesbiche, gay, bisessuali, transgender e queer) \u2013 ha dichiarato che \u00abil movimento LGBTQ rifiuta assolutamente qualsiasi insinuazione che la nostra comunit\u00e0 sia collegata a comportamenti interpersonali non consensuali\u00bb.", "GLAAD, un\u2019organizzazione che lavora per l\u2019accettazione della comunit\u00e0 LGBTQ ha detto all\u2019agenzia di stampa britannica che il volantino oggetto della nostra verifica \u00ab\u00e8 apparso per la prima volta sui social media anni fa e non proviene da un gruppo LGBTQ.", "Nessuna organizzazione LGBTQ ha legittimato la pedofilia o ha sostenuto l\u2019aggiunta di una \u201cP\u201d all\u2019acronimo come sostegno dei pedofili\u00bb.", "Infine, Scott McCoy , vice direttore legale ad interim del Southern Poverty Law Center \u2018s LGBTQ Rights & Special Litigation Practice Group, ha spiegato ad Afp che collegare la comunit\u00e0 LGBTQ con la pedofilia \u00e8 stata a lungo una \u00abpratica falsa e pericolosa\u00bb utilizzata dai gruppi anti-LGBTQ."], "category": "Notizia Falsa", "publish_date": "2021-03-09", "tags": ["diritti civili", "lgbtq"], "links": ["https://www.facebook.com/photo?fbid=182658580309507&set=bc.AboXOuUnckWLrj2y1j0OLgslyA[", "https://www.ilpost.it/2019/12/29/lgbt-sigla-significato/", "https://www.hrc.org/", "https://www.reuters.com/article/uk-factcheck-lgbtq-community-p-acronym-idUSKBN2352J8", "https://www.reuters.com/article/uk-factcheck-lgbtq-community-p-acronym-idUSKBN2352J8", "https://www.splcenter.org/about/staff/scott-mccoy", "https://www.splcenter.org/issues/lgbtq-rights", "https://factcheck.afp.com/lgbtp-has-never-been-used-describe-lgbtq-community-experts-say"]}
{"url": "https://facta.news/notizia-falsa/2021/03/10/hillary-clinton-non-e-stata-arrestata-dai-navy-seals/", "title": "Hillary Clinton non \u00e8 stata arrestata dai Navy Seals", "content": ["Il 5 marzo 2021 su Facebook \u00e8 stato pubblicato un post in cui si legge che i Navy Seals avrebbero arrestato l\u2019ex segretaria di Stato degli Stati Uniti d\u2019America e candidata alla presidenza del Partito democratico Hillary Clinton .", "Nel post oggetto della nostra verifica si legge che le forze speciali della Marina militare statunitense \u00abfedeli a Donald Trump hanno fatto irruzione nella tenuta di Chappaqua, NY, di Hillary Clinton, e l\u2019hanno arrestata con l\u2019accusa di tradimento, distruzione di propriet\u00e0 del governo e favoreggiamento del nemico\u00bb.", "Si tratta di una notizia che non trova riscontro in nessuna testata nazionale e internazionale, n\u00e9 in nessun comunicato delle autorit\u00e0 preposte.", "Un portavoce della Marina degli Stati Uniti ha confermato ai colleghi di Reuters che la notizia secondo cui Hillary Clinton \u00e8 stata arrestata dai Navy Seals \u00e8 falsa, precisando che la che la forza speciale che rappresenta non effettua arresti.", "Hillary Clinton, lo scorso 8 marzo, ha parlato durante un evento organizzato dal quotidiano statunitense Washington Post in occasione della Giornata internazionale della donna, come si pu\u00f2 verificare qui ."], "category": "Notizia Falsa", "publish_date": "2021-03-10", "tags": ["donald trump", "hillary clinton", "navy seals"], "links": ["https://www.facebook.com/photo?fbid=118737760208181&set=bc.AbpVdH4p6y5lXZF9UhRbtGW8PX2MJa2jRawG8KQQpLnzF0SovXkpEHtLqV10omCsrbz34InwCuymsotOZ458EFyJESWnzFwIeluxP7dHqnBBW_EUYk6s9IdPttuPpTNaVOHuRk8o2LY6FLOGor4nTpnFuIU7NHUqGUaMVCEdZ-2kew&opaqueCursor=AbqFsh318MRK7AXiLTexJLjuNE9kIAvxhma3mgu_YIUL7tZIYZ1SNdGTFZtz2e61wA0pQ7Z4NPQiE7NeM4fEN9RtWVSENC06R5-D9QRVUg3X45cEvtQZ5KsB2mXYFWi8VBlWNIOhz1aLB_aDh03lu8wBLLhRMk17H4hZ3LaYfxbSzflwuqUKIJr5VNJoHWTaEFMlvu3J3-dUUV5pKrWLEaKI1D2xUD9Y555Bo9Re_8mowEPb9qYNLj8V2vrTuPeU5adfJFc3YQoehFx6ilN9tQkHz2xuFF9rk7e64nFD_vx0C0XcYWfGIQCy7NvT6Ysk1y1DRz2yrMNVqdQlgj-ygaHkQOaAbigEtBCWvZ6s6O8dBiRDi3gaJEQy-hUVXq4uiL1iEofORJZvfHMXONKw7Jhs4Wf0nOaOCyDPrwApVYl8XBsDxlmA_Y-99hm72kPYrzVW-dMfsNNpwasxJWEkmHXkiomrb_yPIb59nuxlo0iHfINJ7R4DKuoI10GkIeJPKtq_dzmKVQJrU-XUYr_DYjHP", "https://navyseals.com/", "https://www.hillaryclinton.com/about/", "https://www.reuters.com/article/factcheck-clinton-arrest-seals/fact-check-hillary-clinton-was-not-arrested-by-navy-seals-on-march-2-idUSL1N2L71CF", "https://www.youtube.com/watch?v=4IDukgZ51bk&ab_channel=WashingtonPostLive"]}
{"url": "https://facta.news/notizia-vera/2021/03/10/uninfermiera-in-austria-e-morta-dopo-il-vaccino-astrazeneca-ma-non-se-ne-conosce-la-causa/", "title": "Un\u2019infermiera in Austria \u00e8 morta dopo il vaccino AstraZeneca, ma non se ne conosce la causa", "content": ["Il 10 marzo 2021 la redazione di Facta ha ricevuto via Whatsapp la richiesta di verificare un articolo pubblicato il 9 marzo 2021 da Il Messaggero e intitolato \u00abVaccino AstraZeneca, infermiera morta e un\u2019altra grave dopo le due dosi.", "L\u2019Austria sospende un lotto\u00bb.", "Secondo l\u2019articolo, in seguito al decesso di un\u2019infermiera in una clinica di Zwettl (cittadina del nord-est dell\u2019Austria), e al ricovero di un\u2019altra, impiegata presso la stessa clinica, sarebbe stato ritirato un lotto del vaccino AstraZeneca contro la Covid-19.", "La notizia \u00e8 vera ma, come peraltro scrive correttamente Il Messaggero, non \u00e8 provata alcuna correlazione tra questi casi e il vaccino.", "Il sito dell\u2019Ufficio per la Sicurezza Sanitaria (Basg) austriaco ha riportato i due casi, uno riguardante una donna di 49 anni, deceduta a causa di \u00abgravi disturbi della coagulazione\u00bb e un\u2019altra donna di 35 anni ricoverata per embolia polmonare e in via di guarigione.", "Secondo il quotidiano tedesco Merkur la donna sarebbe deceduta dodici giorni dopo la prima dose di vaccino.", "Il Basg riporta anche che non c\u2019\u00e8 alcuna prova che il vaccino sia la causa: in particolare dice (e il Messaggero correttamente riporta) che le trombosi non sono affatto tra gli effetti collaterali noti o tipici per il vaccino.", "Inoltre, sempre secondo lo stesso comunicato del Basg, l\u2019analisi degli eventi avversi riportati a livello internazionale non avrebbe mostrato un aumento anomalo di queste patologie tra i vaccinati.", "Come riportato il 7 marzo 2021 dall\u2019emittente di stato austriaca Orf , il Basg avrebbe anche dichiarato che non ci sono stati altri casi di effetti gravi legati alle 37.000 dosi gi\u00e0 somministrate del lotto di vaccino coinvolto, noto come ABV 5300.", "In ogni caso le autorit\u00e0 austriache stanno investigando, e \u00abper stare sul sicuro\u00bb (\u00ab sicherheitshalber\u00bb ) \u00e8 stata interrotta la distribuzione del lotto ABV 5300.", "Secondo i colleghi di Reuters il lotto, di circa un milione di dosi totali, \u00e8 stato distribuito ad almeno 17 Paesi europei, che sono stati tutti allertati dall\u2019agenzia di salute pubblica austriaca.", "Al di l\u00e0 di questo episodio, il vaccino AstraZeneca ha gi\u00e0 fatto sorgere preoccupazioni e temporanee sospensioni della vaccinazione a causa di effetti avversi pi\u00f9 leggeri come ad esempio in questi casi , ma i timori sembrano infondati.", "Il Paul Ehrlich Institut, l\u2019ente federale responsabile per le vaccinazioni e la biomedicina in Germania, ha riscontrato che, in effetti, in Germania vengono riportati pi\u00f9 eventi avversi per il vaccino AstraZeneca (7,6 ogni 1.000 dosi) rispetto ai vaccini a mRna come Pfizer e Moderna (1,6-2,9 eventi ogni 1.000 dosi).", "Questo per\u00f2, secondo il Paul Ehrlich Institut, non significa che il vaccino AstraZeneca sia davvero pi\u00f9 pericoloso: nel Regno Unito gli effetti avversi segnalati sono circa gli stessi per i tre vaccini.", "\u00c8 possibile che questa discrepanza negli effetti avversi sia da un lato dovuta alla fascia d\u2019et\u00e0 coinvolta, in quanto il vaccino AstraZeneca \u00e8 spesso somministrato a persone pi\u00f9 giovani che hanno in media reazioni pi\u00f9 forti, e dall\u2019altro un cosiddetto effetto nocebo , un effetto inverso a quello placebo in cui certi sintomi compaiono o vi si da pi\u00f9 attenzione a causa della suggestione psicologica, in questo caso dovuto alla copertura mediatica sul vaccino di AstraZeneca nei Paesi di lingua tedesca.", "In conclusione, al momento non ci sono prove che il decesso e il ricovero delle due infermiere austriache siano dovuti al vaccino AstraZeneca, e in generale il vaccino AstraZeneca non sembra essere meno sicuro degli altri.", "Su Facta ci siamo occupati, in questo approfondimento , delle numerose informazioni false o fuorvianti sui presunti decessi da vaccino che stanno circolando dall\u2019inizio della campagna vaccinale contro la Covid-19."], "category": "Notizia Vera", "publish_date": "2021-03-10", "tags": ["#verabot", "austria", "covid-19", "eventi avversi", "vaccino astrazeneca", "vaccino covid"], "links": ["https://www.ilmessaggero.it/salute/medicina/infermiera_morta_austria_vaccino_sospeso_astrazeneca_cosa_succede_effetti_collaterali_ultime_notizie_news-5817373.html", "https://www.zwettl.gv.at/", "https://www.basg.gv.at/marktbeobachtung/amtliche-nachrichten/detail/zwischenfaelle-nach-impfung-mit-covid-19-impfstoff-von-astrazeneca", "https://www.merkur.de/welt/corona-oesterreich-astrazeneca-impfstoff-impfung-tot-krankenschwester-90232384.html", "https://facta.news/glossario/eventi-avversi/", "https://noe.orf.at/stories/3093768/", "https://www.reuters.com/article/us-health-coronavirus-austria-vaccine/covid-19-vaccine-batch-austria-has-halted-use-of-went-to-17-countries-idUSKBN2B1138", "https://facta.news/notizia-vera/2021/02/18/alcune-cliniche-in-germania-hanno-interrotto-temporaneamente-le-vaccinazioni-ma-non-ce-motivo-di-preoccuparsi/", "https://www.pei.de/SharedDocs/Downloads/DE/newsroom/dossiers/sicherheitsberichte/sicherheitsbericht-27-12-bis-26-02-21.pdf#page=2", "https://www.treccani.it/vocabolario/effetto-nocebo_%28Neologismi%29/", "https://www.pharmazeutische-zeitung.de/nocebo-effekt-bei-astra-zeneca-vakzine-124205/", "https://facta.news/storie/2021/02/22/i-vaccini-anti-covid-e-i-presunti-decessi-come-circola-la-disinformazione-in-europa/"]}
{"url": "https://facta.news/notizia-falsa/2021/03/11/il-vaccino-astrazeneca-non-contiene-cellule-embrionali-geneticamente-modificate/", "title": "Il vaccino AstraZeneca non contiene cellule \u00abembrionali geneticamente modificate\u00bb", "content": ["Il 10 marzo 2021 su Facebook \u00e8 stata pubblicata un\u2019immagine che mostra una parte di un volantino che denuncia una presunta mancanza di sicurezza dei vaccini contro la Covid-19.", "Nell\u2019immagine oggetto della nostra verifica, si legge che il vaccino contro il nuovo coronavirus Sars-CoV-2 prodotto dall\u2019azienda farmaceutica AstraZeneca conterrebbe \u00abadenovirus di scimpanz\u00e8 e cellule renale embrionali geneticamente modificate mediante tecnologia del DNA ricombinante\u00bb.", "L\u2019immagine \u00e8 accompagnata da questo commento, scritto da chi ha pubblicato il post pubblicato su Facebook: \u00abScimpanz\u00e9 e feti umani \u2026 Ma gli obbiettori sono estinti?\u00bb.", "Si tratta di una notizia falsa.", "Andiamo con ordine.", "L\u2019immagine oggetto della nostra verifica mostra un volantino diffuso a Bergamo e fa parte di una campagna di propaganda anti-vaccinista .", "Come abbiamo gi\u00e0 spiegato in un altro nostro articolo, contiene diverse informazioni false.", "Ricordiamo infatti che le rigorose procedure per la sperimentazione dei vaccini contro la Covid-19 sono state rispettate , nonostante i tempi ridotti, e i vaccini sono stati considerati sicuri.", "Analizziamo ora quanto riportato sul volantino.", "La frase che si legge \u00e8 ripresa dal foglio illustrativo del vaccino AstraZeneca pubblicato dall\u2019Agenzia italiana del farmaco (Aifa).", "Nel documento dell\u2019Aifa, sotto il titolo \u00abCosa contiene COVID-19 Vaccine AstraZeneca\u00bb si legge che \u00abuna dose (0,5 mL) contiene: Adenovirus di scimpanz\u00e9 che codifica per la glicoproteina spike del SARS-CoV-2 ChAdOx1-S*, non inferiore a 2,5 x 108 unit\u00e0 infettive.", "Prodotto in cellule renali embrionali umane geneticamente modificate (HEK) 293 e mediante tecnologia del DNA ricombinante\u00bb.", "Di che cosa si tratta?", "Come viene spiegato sul sito dell\u2019Universit\u00e0 di Oxford (che insieme ad AstraZeneca ha lavorato al vaccino) e come abbiamo ricostruito anche in un nostro approfondimento, il principio attivo del vaccino Oxford-AstraZeneca \u00ab\u00e8 costituito da un adenovirus modificato che causa il comune raffreddore negli scimpanz\u00e9.", "Questo virus \u00e8 stato modificato in modo che non possa causare infezioni.", "Viene utilizzato per fornire il codice genetico per la proteina Spike del coronavirus\u00bb.", "Il processo di fabbricazione del vaccino Oxford-AstraZeneca, continua l\u2019universit\u00e0 britannica, \u00abprevede la produzione di un virus, l\u2019adenovirus, che trasporta il materiale genetico alle cellule all\u2019interno del corpo.", "Per produrre questo virus in laboratorio, \u00e8 necessaria una linea cellulare \u201cospite\u201d\u00bb.", "Nel caso del vaccino AstraZeneca viene utilizzata \u00abuna linea cellulare chiamata cellule HEK-293\u00bb, una specifica linea di cellule utilizzate in varie applicazioni scientifiche.", "\u00abLe cellule originali furono prelevate dal rene di un feto abortito legalmente nel 1973.", "Le cellule HEK-293 usate oggigiorno sono cloni di quelle cellule originali, ma non sono le cellule del feto abortito\u00bb, viene spiegato dall\u2019Universit\u00e0 di Oxford.", "In conclusione, nel vaccino AstraZeneca \u00e8 presente un adenovirus modificato che causa il raffreddore negli scimpanz\u00e9.", "Questo adenovirus \u00e8 stato modificato e non pu\u00f2 causare infezioni.", "Il suo utilizzo \u00e8 quello di fornire l\u2019informazione genetica per la proteina Spike del coronavirus.", "Il vaccino, inoltre, non contiene cellule renali geneticamente modificate di feti umani abortiti, n\u00e9 cellule umane in generale.", "Come ha spiegato il Vaccine Knowledge Project dell\u2019Universit\u00e0 di Oxford al sito di fact-checking Full Fact \u00abi virus sono purificati varie volte per rimuovere il materiale delle colture cellulari.", "Questo rende improbabile che del materiale umano resti nel vaccino finale\u00bb.", "Quindi le cellule effettive utilizzate nella produzione di questo vaccino non provengono direttamente da un feto, e in ogni caso non entrano a far parte del vaccino."], "category": "Notizia Falsa", "publish_date": "2021-03-11", "tags": ["#verabot", "astrazeneca", "covid-19", "nuovo coronavirus sars-cov-2", "vaccino covid"], "links": ["https://www.facebook.com/photo.php?fbid=10225488997794539&set=gm.869190840568607&type=3&theater", "https://facta.news/glossario/vaccino/", "https://www.astrazeneca.it/", "https://facta.news/glossario/anti-vaccinismo/", "https://facta.news/notizia-falsa/2021/02/26/questi-volantini-con-il-logo-delle-case-farmaceutiche-e-argomentazioni-no-vax-sono-falsi/", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://farmaci.agenziafarmaco.gov.it/aifa/servlet/PdfDownloadServlet?pdfFileName=footer_000690_049314_FI.pdf&retry=0&sys=m0b1l3#page=05", "https://www.aifa.gov.it/astrazeneca", "https://vk.ovg.ox.ac.uk/vk/covid-19-vaccines", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://facta.news/glossario/spike/", "https://vk.ovg.ox.ac.uk/vk/covid-19-vaccines", "https://www.sciencemag.org/news/2020/06/abortion-opponents-protest-covid-19-vaccines-use-fetal-cells", "https://facta.news/glossario/spike/", "https://fullfact.org/online/foetal-cells-covid-vaccine/", "https://vk.ovg.ox.ac.uk/vk/"]}
{"url": "https://facta.news/fuori-contesto/2021/03/12/lema-non-ha-certificato-che-sono-morte-250-persone-a-causa-del-vaccino-pfizer/", "title": "L\u2019Ema non ha certificato che sono morte 250 persone a causa del vaccino Pfizer", "content": ["Il 6 marzo 2021 su Facebook \u00e8 stata pubblicata un\u2019immagine che riportava il titolo di un articolo, di cui non viene indicata la testata, pubblicato il 25 gennaio 2021, in cui si legge: \u00abCovid 245 morti dopo il vaccino: \u201cEventi avversi\u201d.", "Il documento EMA.", "La risposta a una tv olandese\u00bb.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abNel report di EMA del 22 gennaio sono confermati gli oltre 250 decessi CERTIFICATI per colpa della vaccinazione Pfizer\u00bb.", "Si tratta di un contenuto fuorviante che veicola una notizia falsa.", "Andiamo con ordine.", "La tv olandese RTL Nieuws lo scorso 23 gennaio ha pubblicato un articolo in cui riportava che fino a quel momento in Europa erano state segnalati 16 mila presunti eventi avversi dopo l\u2019avvio della campagna vaccinale contro il nuovo coronavirus Sars-CoV-2.", "Come si legge nell\u2019articolo, i dati provenivano da EudraVigilance , sistema dell\u2019 Agenzia europea per i medicinali (Ema) che gestisce il database europeo per le segnalazioni di sospette reazioni avverse ai farmaci autorizzati nello Spazio economico europeo (See).", "Nello stesso articolo RTL Nieuws spiegava di aver posto delle domande all\u2019Ema su questi dati.", "In una risposta scritta , presente nello stesso articolo della testata olandese, l\u2019Agenzia europea del farmaco aveva spiegato come funziona EudraVigilance e che i dati di per s\u00e9 non dimostrano un nesso di causa effetto.", "Innanzitutto, ha affermato l\u2019Ema, il sistema EudraVigilance \u00e8 stato istituito nel 2001 per facilitare la segnalazione elettronica di sospetti reazioni avverse di medicinali.", "Queste segnalazioni, per\u00f2, continua l\u2019Ema, si rifanno a casi sospetti e \u00abda sole sono raramente sufficienti per dimostrare che una certa reazione sospetta \u00e8 stata effettivamente causata da un medicinale specifico.", "Questa reazione potrebbe essere un sintomo di un\u2019altra malattia, o potrebbe essere associato ad un altro medicinale assunto in contemporanea dal paziente\u00bb.", "Per questo motivo, si legge ancora nella nota dell\u2019Ema, \u00absolo la valutazione di tutti i dati disponibili consente di arrivare a delle conclusioni solide\u00bb.", "L\u2019Ema specifica poi che il numero di casi spontanei segnalati come fatali presenti nel sistema EudraVigilance e legati al vaccino Pfizer/BioNTech fino al 21 gennaio 2021 sono stati 245.", "L\u2019agenzia europea per i medicinali avverte per\u00f2 che questo \u00abnon significa necessariamente che questi eventi riportati siano stati causati dal vaccino .", "Vorremmo chiarire che la vaccinazione contro la Covid-19 non ridurr\u00e0 i decessi per altre cause.", "Durante le campagne vaccinali continueranno a verificarsi morti per altre cause che potrebbero accadere subito dopo un vaccinazione\u00bb.", "Un eventuale rapporto di cause effetto dovr\u00e0 essere indagato e valutato dalle autorit\u00e0 competenti.", "Passiamo all\u2019immagine condivisa nel post oggetto della nostra verifica.", "Si tratta di un articolo pubblicato il 25 gennaio scorso dal sito Affari italiani , dove si pu\u00f2 leggere anche la spiegazione dell\u2019Ema della mancanza di un nesso comprovato tra gli eventi riportati e il vaccino .", "In conclusione, non \u00e8 quindi vero nel report di EMA sono stati confermati \u00aboltre 250 decessi certificati per colpa della vaccino Pfizer\u00bb, come sostenuto nel post oggetto della nostra verifica.", "Su Facta ci siamo occupati in questo approfondimento della disinformazione sui vaccini contro la Covid-19 e i presunti decessi in Europa."], "category": "Fuori Contesto", "publish_date": "2021-03-12", "tags": ["#verabot", "covid-19", "ema", "nuovo coronavirus sars-cov-2", "rtl nieuws", "vaccino covid"], "links": ["https://www.facebook.com/590723634736697/photos/a.590730218069372/1110315269444195/?type=3&theater", "https://www.rtlnieuws.nl/", "https://facta.news/glossario/eventi-avversi/", "https://www.ema.europa.eu/en/human-regulatory/research-development/pharmacovigilance/eudravigilance", "https://www.ema.europa.eu/en", "http://www.adrreports.eu/it/index.html", "https://www.rtlnieuws.nl/sites/default/files/content/documents/2021/01/23/Beantwoording%20EMA.pdf", "https://facta.news/glossario/vaccino/", "https://facta.news/glossario/vaccino/", "https://archive.is/lrB07", "https://facta.news/glossario/vaccino/", "https://facta.news/storie/2021/02/22/i-vaccini-anti-covid-e-i-presunti-decessi-come-circola-la-disinformazione-in-europa/"]}
{"url": "https://facta.news/notizia-falsa/2021/03/09/il-ministero-della-salute-israeliano-non-ha-stabilito-che-il-vaccino-pfizer-covid-e-piu-mortale-della-covid/", "title": "Il ministero della Salute israeliano non ha stabilito che il vaccino Pfizer \u00ab\u00e8 pi\u00f9 mortale\u00bb della Covid", "content": ["Il 3 marzo 2021 su Facebook \u00e8 stato pubblicato un post in cui si legge che il ministero della Salute israeliano avrebbe stabilito che il \u00abvaccino Pfizer Covid \u00e8 pi\u00f9 mortale del Covid\u00bb.", "Nel testo oggetto della nostra verifica si legge che \u00abuna nuova analisi del ministero della Salute israeliano ha concluso che il vaccino COVID di Pfizer ha ucciso \u201ccirca 40 volte pi\u00f9 persone (anziane) di quanto la malattia stessa avrebbe ucciso\u201d durante un recente periodo di vaccinazione di cinque settimane, e 260 volte pi\u00f9 giovani di quanti sarebbero morti a causa del virus\u00bb.", "In fondo al post viene inserito un link che rimanda al sito in lingua inglese Children\u2019s Health Defense .", "Si tratta di una notizia che non trova riscontro in nessuna testata nazionale e internazionale e in nessun comunicato del ministero della Salute israeliano .", "Contattato da Facta , il ministero della Salute israeliano ha smentito di aver mai comunicato che il vaccino contro il nuovo coronavirus Pfizer/BionTech abbia ucciso 40 volte pi\u00f9 persone anziane di quanto abbia fatto il virus stesso.", "Come hanno ricostruito i colleghi di Snopes , in Israele non sono stati segnalati decessi di soggetti vaccinati.", "Il link incluso nel post oggetto della nostra verifica rimanda ad un articolo ora cancellato (come si pu\u00f2 vedere qui ) pubblicato su Children\u2019s Health Defense , sito dell\u2019 antivaccinista Robert F. Kennedy ."], "category": "Notizia Falsa", "publish_date": "2021-03-09", "tags": ["#verabot", "covid-19", "israele", "nuovo coronavirus sars-cov-2", "pfizer", "vaccino covid"], "links": ["https://www.facebook.com/photo?fbid=2827756704151348&set=basw.Abo6gFVV_Mz8WwxysEyhivrsnOA0yTtxMWVT8uiAT7P8b5yobCT-TSs8xpuuNrwCh54hAdVYyD6aNmv7AdnHE6iWpKc0Lh3qfTuQ86ITECIvaJDuGH28rp-3EFIPv0bDGeg3dHMFBpwKVfJ66asKMqd9mKyCDS1cMVS5N67uP3fNZsHjFtDTCE6aiGPZKJcTZds&opaqueCursor=Abq5lFJip83Z-Kc5eJESOyTusfnHRFtncqMrP7DibuyE1DencI08l8zGRS_nuVE6qf8rHBxwA4UFlmsp2_o6P9IcZEs3L2vKvWFQrdDh3msRONvNZQOkonJeX5HO2OiRAw8fCMhGtvRyqpd_kEnMnaDqj7E_oSpQyI36GBOfPwMoRXV5ZiPza7-RRTn41qppfRjw6K97AnuhD1q3fIddkSV9sHbi2Yw5atN3eoPAoexkkprOrjNzG4EdlXMDfGQj_boGdxkfEBbOAFq0teWveQOnwxZgWkWl1y7KUUDcCpdb2v-uDR53Xo14SEPyYVvZtCSnd7Zo5COs2Yvom5D54KRE__tbFJUo1FsCOljCmwCYWKwmhIXGY6G2E2AGHwoKzTSGJCZB2L1LJaDJTmSwgWWbhTMBhtB9B9bWk9el3imPdDMswpNoJGAwn9j1pqly9PQIgvak6GtMj3eHBq1cyLdbkynRgZD3D-TpAcQqVR5nngm8vP-YEM7mq7HOahWFHbp8UwJV3TmsEY3FAeojXZhYQzdBdb801TpgsYB-gNEfBluOE7miMve2e7CosvPzuXQ7T0A4IwqNYryER_i3VrjqmR9gQB8NNc-8PNKqDpK7P_eGBI0Q97V7_e8Ow8agz8-xWEJ7xYp6eQ9r66YkdmiIwy-5ikQ_m7lyVYbsWt0jsORi6Yoae-hDAeA9inSiPLg", "https://www.gov.il/en/departments/ministry_of_health", "https://www.snopes.com/fact-check/pfizer-vaccine-israel/", "https://childrenshealthdefense.org/?post_type=defender&p=109428&fbclid=IwAR1rZz5x0MpZ18aJ0RSNntFs5hFnkrDMFAAbh6flRmEE-7qp9WaNq51mXTU", "https://facta.news/glossario/anti-vaccinismo/", "https://www.repubblica.it/tecnologia/2021/03/01/news/newsguard_misinformation_monitor_rfk_febbraio_2021-289361392/"]}
{"url": "https://facta.news/notizia-falsa/2021/02/23/la-nasa-non-ha-usato-una-foto-della-groenlandia-per-mostrare-marte/", "title": "La Nasa non ha usato una foto della Groenlandia per mostrare Marte", "content": ["Il 23 febbraio 2021 su Facebook \u00e8 stato pubblicato un post contenente un\u2019immagine che mette a confronto due foto apparentemente molto simili: la prima, a sinistra, ritrae una collina di colore rosso e un cielo arancione, mentre nell\u2019angolo in basso a sinistra compare quello che sembra un rover esplorativo , il veicolo a quattro ruote utilizzato dalle agenzie spaziali per l\u2019esplorazione di un corpo celeste.", "Nella foto a destra si vede la stessa collina, ma di colore verde e sovrastata da un cielo azzurro.", "Secondo il post oggetto della nostra verifica, la prima foto sarebbe stata utilizzata dalla Nasa come un\u2019immagine di Marte, mentre la seconda sarebbe uno scatto reale effettuato in Groenlandia.", "Si tratta di una notizia falsa.", "Il riferimento del post \u00e8 al rover Perseverance lanciato il 30 luglio 2020 e atterrato lo scorso 18 febbraio per conto di una missione della Nasa finalizzata alla ricerca e all\u2019esplorazione di Marte.", "Tutte le foto disponibili della missione sono state pubblicate sul sito della Nasa e tra queste non compare quella presente nell\u2019immagine oggetto di verifica.", "Perseverance ha ripreso il proprio atterraggio su Marte grazie a quattro videocamere e per questo motivo possediamo anche un video che immortala l\u2019evento.", "Il filmato dura in tutto poco pi\u00f9 di tre minuti ed \u00e8 stato pubblicato sui canali social della Nasa, ma anche in questo caso nessuno dei fotogrammi ritrae l\u2019immagine utilizzata nel post di cui ci stiamo occupando.", "La foto a sinistra nel post oggetto della nostra verifica non \u00e8 dunque mai stata utilizzata dalla Nasa come un\u2019immagine di Marte ed \u00e8 semplicemente la stessa foto riportata a destra, ma modificata con una filigrana di colore arancione.", "Non \u00e8 possibile verificare se la collina si trovi realmente in Groenlandia, ma si tratta senza dubbio di un paesaggio terrestre."], "category": "Notizia Falsa", "publish_date": "2021-02-23", "tags": ["marte", "nasa", "perseverance"], "links": ["https://www.facebook.com/photo?fbid=1344586105898007&set=a.125365241153439", "https://www.treccani.it/vocabolario/rover/#:~:text=Denominazione%20del%20veicolo%20a%20quattro,per%20l'esplorazione%20su%20Marte.", "https://mars.nasa.gov/mars2020/", "https://mars.nasa.gov/mars2020/", "https://www.agi.it/estero/news/2021-02-18/spazio-nasa-perseverance-atterraggio-marte-immagini-11464680/", "https://www.nasa.gov/mission_pages/mars/images/index.html", "https://www.facebook.com/watch/NASAPersevere/"]}
{"url": "https://facta.news/fuori-contesto/2021/02/23/no-la-casa-bianca-non-e-al-buio-e-joe-biden-non-e-sparito/", "title": "No, la Casa Bianca non \u00e8 \u00abal buio\u00bb e Joe Biden non \u00e8 \u00absparito\u00bb", "content": ["Il 23 febbraio 2021 su Facebook \u00e8 stato pubblicato un post contenente una foto che mostra la Casa Bianca priva di illuminazione esterna e un testo intitolato \u00abL\u2019amministrazione fantasma\u00bb che recita: \u00abPer chi si stesse chiedendo se la Casa Bianca \u00e8 ancora al buio, la risposta \u00e8 s\u00ec.", "Questa immagine \u00e8 stata presa un\u2019ora fa (le due del mattino a Washington) dalla webcam che riprende la Casa Bianca.", "\u00c8 tutto spento.", "La sede del Presidente degli Stati Uniti sembra semplicemente non operativa.", "In tutto questo, ci si chiede dove sia Biden.", "\u00c8 letteralmente sparito.", "Non solo lui.", "Ma anche Kamala Harris.", "Nessuno dei due si \u00e8 ancora presentato nella sala stampa della Casa Bianca per fare delle conferenze stampa ufficiali.", "Non solo.", "Nessun leader straniero si \u00e8 recato in visita alla Casa Bianca.", "L\u2019amministrazione Biden \u00e8 una amministrazione fantasma\u00bb.", "La fonte di questa informazione, citata nel post, \u00e8 Cesare Sacchetti personaggio annoverato da NewsGuard nella lista dei super-diffusori di disinformazione sulla Covid-19 in Europa e di cui ci siamo occupati a pi\u00f9 riprese .", "Si tratta di una notizia presentata senza il contesto necessario alla sua comprensione e per questo fuorviante.", "Ma andiamo con ordine.", "L\u2019immagine oggetto della nostra verifica mostra realmente la Casa Bianca priva di illuminazione esterna e questo perch\u00e9, come spiegano i colleghi americani di Reuters , la residenza ufficiale del presidente degli Stati Uniti spegne le luci alle ore 23.", "Tale prassi era gi\u00e0 in uso durante l\u2019amministrazione Trump, come aveva chiarito il 1 giugno 2020 l\u2019allora portavoce della Casa Bianca Hogan Gidley , che rispondendo a chi gli chiedeva del presunto black-out durante le manifestazioni di Black Lives Matter aveva risposto \u00abnon \u00e8 niente di nuovo.", "La Casa Bianca spegne le luci alle 23 quasi ogni notte\u00bb.", "Quanto alla presunta inattivit\u00e0 di Joe Biden, esistono numerose immagini che lo ritraggono al lavoro nello studio ovale (ad esempio qui , qui e qui ) e a colloquio con i giornalisti.", "Sappiamo per certo, infine, che i coniugi Biden vivono nella Casa Bianca, come testimoniano diversi racconti giornalistici .", "Il post oggetto nella nostra verifica si inserisce in un filone della teoria del complotto priva di fondamento nota come QAnon , secondo la quale Donald Trump sarebbe stato a capo di un piano per arrestare diversi esponenti democratici, presunti colpevoli di pedofilia e satanismo.", "In uno dei suoi sviluppi pi\u00f9 recenti, la teoria prevede che il piano non sia ancora stato portato a termine, che Joe Biden sia in realt\u00e0 un presidente-fantoccio e che Trump lo deporr\u00e0 molto presto con l\u2019aiuto dei militari.", "In quest\u2019ottica, secondo i seguaci della teoria, dal 20 gennaio (data dell\u2019insediamento di Biden) a oggi la Casa Bianca non sarebbe operativa ."], "category": "Fuori Contesto", "publish_date": "2021-02-23", "tags": ["blackout", "casa bianca", "donald trump", "joe biden", "qanon", "stati uniti america"], "links": ["https://www.facebook.com/photo?fbid=152348426719892&set=a.104205378200864", "https://www.newsguardtech.com/it/twitter-superspreaders-europe/", "https://facta.news/notizia-falsa/2020/09/07/nessun-paese-del-mondo-ha-importato-test-per-il-covid-19-due-anni-prima-del-suo-arrivo/", "https://facta.news/notizia-falsa/2020/06/03/non-ce-uno-studio-scientifico-su-covid-19-che-ribalta-tutto-e-che-prova-che-gli-asintomatici-non-contagiano-nessuno/", "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "https://www.reuters.com/article/uk-factcheck-lights-white-house-idUSKBN2A32TS", "https://www.newsweek.com/white-house-lights-out-same-time-every-night-criticism-protests-1507901", "https://www.newsweek.com/white-house-lights-out-same-time-every-night-criticism-protests-1507901", "https://nypost.com/2020/06/23/white-house-spokesman-hogan-gidley-leaves-for-trump-campaign/", "https://www.reuters.com/article/uk-factcheck-dc-blackout-protests-idUSKBN2383OK", "https://pictures.reuters.com/archive/USA-BIDEN-MASKS-RC22CL9SOJIN.html", "https://pictures.reuters.com/archive/USA-BIDEN--RC2JGL9Y6YRP.html", "https://pictures.reuters.com/archive/USA-BIDEN--RC25FL9BH0KH.html", "https://pictures.reuters.com/archive/USA-BIDEN--RC2VHL9M9P3K.html", "https://www.washingtonpost.com/graphics/local/white-house-transition/", "https://edition.cnn.com/2021/01/25/politics/joe-biden-first-family-white-house/index.html", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.reuters.com/article/uk-factcheck-lights-white-house-idUSKBN2A32TS", "https://eu.usatoday.com/story/news/factcheck/2021/02/03/fact-check-2014-white-house-photo-altered-make-blackout-claim/4331780001/"]}
{"url": "https://facta.news/fuori-contesto/2021/02/24/linefficacia-delle-misure-anti-covid-non-e-scientificamente-dimostrata/", "title": "L\u2019inefficacia delle misure anti-Covid non \u00e8 scientificamente dimostrata", "content": ["Tra il 15 e il 22 febbraio 2021 la redazione di Facta ha ricevuto pi\u00f9 volte la richiesta di verificare alcuni articoli (uno di Repubblica , pubblicato il 15 febbraio 2021, e uno del portale Blogsicilia.it , pubblicato il 16 febbraio 2021) secondo cui uno studio della Stanford University (California) avrebbe dimostrato che il lockdown non serve a controllare la pandemia di Covid-19 e sarebbe meglio usare un approccio simile a quello della Svezia.", "Lo studio esiste, ma la sua validit\u00e0 scientifica \u00e8 in discussione e i risultati sono in contrasto con studi di migliore qualit\u00e0.", "Vediamo di che cosa si tratta.", "Gli articoli a noi segnalati si riferiscono a uno studio pubblicato il 5 gennaio 2021 dalla rivista accademica European Journal of Clinical Investigation e intitolato \u00abValutazione degli effetti dell\u2019obbligo di stare a casa e delle chiusure delle attivit\u00e0 economiche sulla diffusione della Covid-19\u00bb.", "Gli autori sono quattro ricercatori affiliati al Dipartimento di Medicina e a quello di Salute Pubblica dell\u2019 Universit\u00e0 di Stanford , in California (Stati Uniti).", "Due di questi durante la pandemia sono saliti alla ribalta per le loro posizioni in contrasto con la comunit\u00e0 scientifica: Jay Bhattacharya \u00e8 uno degli ideatori della Great Barrington Declaration , un manifesto pseudoscientifico secondo cui basterebbe isolare gli anziani e per il resto lasciar correre il virus tra i pi\u00f9 giovani, sviluppando cos\u00ec l\u2019immunit\u00e0 di gregge (avevamo discusso proposte analoghe fatte in Italia in questo articolo ).", "John P.A. Ioannidis \u00e8 stato invece al centro di polemiche nella comunit\u00e0 scientifica per aver cercato di minimizzare la mortalit\u00e0 da Covid-19 e per la sua forte opposizione ai lockdown.", "Veniamo allo studio in questione.", "In breve, gli autori analizzano l\u2019andamento della pandemia durante la prima ondata, tra marzo e aprile 2020, in dieci Paesi: otto che hanno implementato almeno in alcune regioni misure assai restrittive come l\u2019obbligo di stare a casa e la chiusura delle attivit\u00e0 economiche (Regno Unito, Francia, Germania, Iran, Italia, Olanda, Spagna e Stati Uniti), contro due che invece si sarebbero limitati a misure meno restrittive (Corea del Sud e Svezia).", "Gli autori cercano poi, con un modello matematico, di districare il contributo delle varie misure prese per contrastare la pandemia in ciascun Paese, come la chiusura delle scuole, il blocco degli spostamenti interni, lo smart working, l\u2019obbligo di restare a casa, eccetera.", "In questo modo gli autori tentano di separare l\u2019effetto sulla pandemia delle misure pi\u00f9 restrittive da quelle meno restrittive,\u00a0 confrontando Corea del Sud e Svezia con gli altri otto Stati.", "Il risultato \u00e8 che tali misure restrittive non avrebbero significativamente contribuito alla diminuzione dei contagi, o addirittura avrebbero potuto aumentarli.", "\u00c8 importante notare che per lo studio \u00abmisure pi\u00f9 restrittive\u00bb si riferisce solo all\u2019obbligo di stare a casa e di fermare alcune attivit\u00e0 economiche, non si riferisce ad esempio al divieto di assembramenti o alla chiusura delle scuole, e quindi molte misure che fanno parte di un lockdown sono incluse nelle misure \u00abmeno restrittive\u00bb.", "Lo studio \u00e8 stato per\u00f2 criticato da altri ricercatori per alcuni seri problemi che minano l\u2019affidabilit\u00e0 dell\u2019analisi.", "In particolare, sulla stessa rivista accademica dove \u00e8 stato pubblicato, il 12 febbraio 2021, \u00e8 stata pubblicata una risposta redatta da tre autori affiliati alla Monash University, alla University of Wollongong e all\u2019Istituto di Salute Globale dell\u2019Universit\u00e0 di Ginevra (un riassunto \u00e8 disponibile sul profilo Twitter di uno degli autori, l\u2019epidemiologo Gideon Meyerowitz-Katz ), che identifica tra gli altri tre problemi principali.", "Il primo \u00e8 che lo studio prende in considerazione solo dieci Paesi, senza giustificare adeguatamente il perch\u00e9.", "Uno studio analogo e pi\u00f9 dettagliato, pubblicato su Science il 19 febbraio 2021, ha preso in considerazione ben 41 Paesi e il risultato \u00e8 risultato in contrasto con quello di Stanford, e indica che l\u2019obbligo di stare in casa ha un effetto relativamente piccolo, riducendo la diffusione del virus di circa il 15 per cento, ma comunque benefico, mentre la chiusura delle attivit\u00e0 economiche riduce la diffusione del 17,5/20 per cento circa.", "Inoltre Paesi estremamente diversi, come Svezia e Iran per esempio, vengono confrontati indipendentemente dalla situazione sociale e culturale, aspetti che possono alterare l\u2019impatto delle diverse misure.", "Un confronto pi\u00f9 adeguato sarebbe quello della Svezia con Norvegia e Finlandia, che hanno infatti avuto, come abbiamo scritto in precedenza, molti meno decessi rispetto alla scelta del \u201cliberi tutti\u201d svedese.", "Il secondo problema \u00e8 identificare Svezia e Corea del Sud come Paesi dove sono stati applicate solo misure non restrittive.", "La Corea del Sud ha in realt\u00e0 avuto uno degli approcci pi\u00f9 invasivi per tracciare i contatti e gli spostamenti dei contagiati.", "Ad esempio nel Paese le autorit\u00e0 e gli operatori sanitari possono accedere direttamente ai dati delle telecamere, del sistema gps dei telefoni e delle automobili, alle transazioni con carta di credito e altre informazioni personali, dati che vengono rilasciati in parte pubblicamente su un sito web governativo : misure che per molti in Occidente sarebbero giudicate incompatibili con la privacy.", "Terzo, lo studio di Stanford non tiene in debito conto il fatto che quasi sempre i provvedimenti pi\u00f9 restrittivi vengono presi quando il contagio \u00e8 in forte salita e rimossi quando \u00e8 in discesa.", "Questo problema viene ammesso dagli autori stessi nello studio, secondo cui il loro approccio fornisce stime accurate solo se la tempistica dei provvedimenti \u00e8 indipendente dall\u2019andamento della pandemia.", "I ricercatori di Stanford infatti scrivono \u00ab[Questa ipotesi] potrebbe non essere valida in questa stima degli effetti degli interventi, perch\u00e9 la dinamica dell\u2019epidemia non \u00e8 lineare, e i provvedimenti rispondono allo stadio dell\u2019epidemia e lo modificano\u00bb.", "Questo difetto pu\u00f2 spiegare il paradossale risultato per cui, secondo lo studio, molte misure tenderebbero ad aumentare il contagio invece di diminuirlo: l\u2019analisi non terrebbe conto infatti che spesso le restrizioni vengono poste quando il contagio \u00e8 in rapida salita e richiedono tempo per invertire la tendenza.", "In conclusione, lo studio riportato dagli articoli segnalati a Facta esiste ma soffre di diversi difetti, \u00e8 stato contestato da altri epidemiologi, e fornisce risultati diversi con studi pi\u00f9 dettagliati e ricchi di dati che cercano di rispondere alla stessa domanda, pubblicati quasi contemporaneamente.", "\u00c8 inoltre in contrasto con la numerosa letteratura scientifica che supporta l\u2019efficacia delle misure restrittive ( qui , qui , qui , qui , qui , qui , qui e qui solo alcuni).", "La risoluzione del dibattito sta alla comunit\u00e0 scientifica, ma lo studio andrebbe presentato nel giusto contesto."], "category": "Fuori Contesto", "publish_date": "2021-02-24", "tags": ["#verabot", "corea del sud", "covid-19", "indagine epidemiologica", "lockdown", "pandemia", "sars-cov-2", "svezia"], "links": ["http://blogsicilia.it/oltrelostretto/lockdown-svezia-studio-stanford/578762/amp/(si", "https://onlinelibrary.wiley.com/doi/10.1111/eci.13484", "https://www.stanford.edu/", "https://profiles.stanford.edu/jay-bhattacharya", "https://www.nature.com/articles/d41586-020-02948-4", "https://facta.news/glossario/immunita-di-gregge/", "https://facta.news/storie/2020/11/04/possiamo-evitare-il-lockdown-isolando-gli-anziani-2/", "https://profiles.stanford.edu/john-ioannidis", "https://www.wired.com/story/prophet-of-scientific-rigor-and-a-covid-contrarian/", "https://undark.org/2020/04/24/john-ioannidis-covid-19-death-rate-critics/", "https://onlinelibrary.wiley.com/doi/abs/10.1111/eci.13518", "https://twitter.com/GidMK/status/1349164546955517952", "https://www.science.org.au/covid19/experts/gideon-meyerowitz-katz", "https://science.sciencemag.org/content/371/6531/eabd9338", "https://facta.news/notizia-falsa/2020/10/28/non-e-vero-che-ora-in-tutta-la-svezia-ci-sono-zero-vittime-covid/", "https://www.valigiablu.it/coronavirus-dati-tecnologia/", "http://ncov.mohw.go.kr/bdBoardList_Real.do?brdId=1&brdGubun=12&ncvContSeq=&contSeq=&board_id=&gubun=", "https://arxiv.org/abs/2004.12338", "https://academic.oup.com/jtm/article/27/3/taaa037/5808003", "https://www.nature.com/articles/s41562-020-01009-0", "https://www.frontiersin.org/articles/10.3389/fpubh.2020.549692/full", "https://www.ncbi.nlm.nih.gov/pmc/articles/PMC7268966/", "https://journals.plos.org/plosone/article?id=10.1371/journal.pone.0236779", "https://bmcmedicine.biomedcentral.com/articles/10.1186/s12916-020-01698-4", "https://www.nature.com/articles/s41586-020-2405-7"]}
{"url": "https://facta.news/fuori-contesto/2021/02/24/questa-foto-non-mostra-una-manifestazione-contro-le-restrizioni-anti-covid-19-in-romania/", "title": "Questa foto non mostra una manifestazione contro le restrizioni anti Covid-19 in Romania", "content": ["Il 22 febbraio 2021 su Facebook \u00e8 stata pubblicata una foto che mostra una folla in\u00a0 una piazza.", "L\u2019immagine \u00e8 accompagnata da questo commento in cui si sostiene che si tratterebbe di una protesta andata in scena a Bucarest (Romania) contro le restrizioni anti Covid-19.", "Questo contenuto \u00e8 fuorviante e veicola una notizia falsa.", "L\u2019immagine oggetto della nostra verifica non mostra una protesta contro le restrizioni stabilite dal governo rumeno per contrastare il diffondersi del contagio del nuovo coronavirus Sars-CoV-2 nel Paese.", "In realt\u00e0 la foto \u00e8 stata scattata il 5 febbraio 2017 a Pia\u021ba Victoriei (Bucarest) durante una manifestazione contro un decreto governativo (poi ritirato ) che depenalizzava alcuni reati e riduceva le pene dei condannati per i reati di corruzione e abuso d\u2019ufficio, come si pu\u00f2 verificare qui , qui , qui e qui ."], "category": "Fuori Contesto", "publish_date": "2021-02-24", "tags": ["#verabot", "bucarest", "covid-19", "nuovo coronavirus sars-cov-2", "romania"], "links": ["https://www.facebook.com/photo?fbid=370336787420471&set=basw.AbqsoQbR8Zx2RTIDxNvYFFpODGb5p-XMSyEJBrPdpg44LZsM6f3dqINkMt9Kkgz6Y8TvYabji4opAIoh1yGMELvEqXb9RasCnl16MNL5cF0KE_F4h5fBWLwbGEdq6tSkqLE3r3bo4weAbRuiTFYw3A1CGPDwa7GWm9GhrflubPTFMg&opaqueCursor=AbqzFkVX5bzY9ox27PPpcXBN_SurdqPd4elKEZeZ7SXvgveN2I_PzsFdLrRVSK8CBYNI1Uo6X9WM1pBXyI1pJvxB6DrN-8-WRWy0K_iqvjuSABCI53x9s-21uvs6OreoFs2O0It0XL_94M-hoMaNHDMnkj9RkvAlcz4xS_C41SU1GO0qBRx7gk2EVUF6iWkm5K_A3GGUuM4dsIkopCeiQaiiTY9qcHpNrcGoQIv1Dcw6LE410J2n3mjoycytISZHrZtrh0eX0-eK542aMPU66kmYKQhNOImsO4PKsL-nAIX1GQffjCFAw6-B-GQTT-rpTIOliBLPJZQNAnz_5ETsqP19dfeYB8HXjddFPknnkDTrlmO9bLHAM6DiojlEuKRaswpiZGOVpEdd7pVUHifTVUySu-LECnBxpWqPc4BQ_X35jURQLFOGiObM_WFJBAjGWnKPjR79B598hyHbWg-KucafO5eU-Sint5w8zLIVeoZXskAqjxbzc83xGJxWmwbMxyQ2nv56L4mpFMSOMeMfvTuyYpIlZSWVsaylPJ8Itli7DZR2lxiB027Jcmww0BW5y16X34H08HUEecIxTNVqUCOjF3IK8R0mW3ldiJLgnxM8NwzL2OatxqG2cDwm493xW0cuz9wQs95dG1YrvuG7sZKqtZsmt1p2DW9ZIIi4-OWrvvZxXZKZh9kCJKZeEvetAgJ6XyZw3-PiJ3coa1qNE2_AKij9eI1-yMbFmTxBnj4M3PQ4C2KLgu8GqHqHyVwa9TbrKNEweSR_SmdkOd61mbSL", "https://ro.usembassy.gov/covid-19-information/", "https://www.google.com/maps/place/Pia%C8%9Ba+Victoriei,+Bucure%C8%99ti,+Rum%C3%A4nien/@44.4526532,26.0855621,217m/data=!3m1!1e3!4m5!3m4!1s0x40b201ff8f80c3a1:0x94a91fef7ebe893b!8m2!3d44.4526915!4d26.0853476?shorturl=1", "https://www.theguardian.com/world/2017/feb/01/romanians-protests-emergency-law-prisoner-pardons-corruption", "https://www.bbc.com/news/world-europe-38871667", "https://twitter.com/koertdebeuf/status/828375263226449922", "https://www.romania-insider.com/crowds-mass-square-front-romanias-government-night", "https://kurier.at/politik/ausland/rumaenien-500-000-bei-protesten-gegen-regierung/245.020.548", "https://www.bbc.com/news/av/world-europe-38882575"]}
{"url": "https://facta.news/notizia-falsa/2021/02/24/no-un-file-chiamato-india-sta-facendo-non-hackerera-il-tuo-cellulare/", "title": "No, un file chiamato \u00abIndia sta facendo\u00bb non hackerer\u00e0 il tuo cellulare", "content": ["Il 24 febbraio 2021 alla redazione di Facta \u00e8 arrivata la richiesta di verificare questo messaggio che circola sull\u2019app di messaggistica WhatsApp: \u00abInizieranno a far circolare un video su WhatsApp che mostra come la curva Covid19 si stia appiattendo in India.", "Il file si chiama \u201cIndia sta facendo\u201d, non aprirlo e non vederlo, hackera il tuo telefono in 10 secondi e non pu\u00f2 essere fermato in alcun modo.Trasmetti le informazioni a familiari e amici.", "Ora l\u2019hanno detto anche ai telegiornali\u00bb.", "Si tratta di una notizia falsa.", "I colleghi indiani di Boomlive hanno verificato che il contenuto del messaggio \u00e8 privo di alcun riscontro.", "Quello del virus in grado di hackerare il cellulare \u00abin 10 secondi\u00bb \u00e8 un vecchio caso di disinformazione che torna ciclicamente a circolare su WhatsApp e che sfrutta gli spunti offerti dall\u2019attualit\u00e0, come si pu\u00f2 verificare qui e qui .", "In passato ci siamo occupati di un messaggio simile, diverso solo nel nome del Paese direttamente coinvolto: al posto dell\u2019India veniva indicata l\u2019Argentina.", "Gi\u00e0 all\u2019epoca l\u2019istituto spagnolo di cyber-security ( Incibe ) e l\u2019ufficio di internet security ( Osi ) avevano escluso l\u2019esistenza di un simile virus sostenendo che tutto sembra ricondurre alla \u00abclassica bufala\u00bb."], "category": "Notizia Falsa", "publish_date": "2021-02-24", "tags": ["catena whatsapp", "india", "whatsapp"], "links": ["https://www.boomlive.in/fast-check/hoax-message-claims-india-is-doing-it-video-will-hack-your-phone-10210?infinitescroll=1", "https://www.snopes.com/fact-check/whatsapp-martinelli-phone-virus-warning/", "https://www.snopes.com/fact-check/popcorn-carnival/", "https://facta.news/notizia-falsa/2020/04/07/no-un-file-chiamato-argentina-lo-sta-facendo-non-hackerera-il-tuo-cellulare/", "https://www.incibe.es/", "https://www.osi.es/es", "https://maldita.es/malditobulo/20210119/argentina-logrando-hackea-telefono-virus/"]}
{"url": "https://facta.news/fuori-contesto/2021/02/24/perche-essere-il-primo-paese-per-eventi-avversi-segnalati-per-i-vaccini-non-deve-preoccuparci/", "title": "Perch\u00e9 essere il primo Paese per eventi avversi segnalati per i vaccini non deve preoccuparci", "content": ["Il 23 febbraio 2021 la redazione di Facta ha ricevuto la richiesta di verificare un post pubblicato su Facebook il 21 febbraio 2021 che mostra una tabella che riporta i numeri delle reazioni avverse al vaccino Pfizer contro la Covid-19 nei diversi Paesi europei.", "L\u2019Italia appare al primo posto, con 14.673 eventi avversi segnalati, segue la Spagna con 3.004.", "Il post indica come fonte un articolo pubblicato dal sito ItaliaAmbiente.it l\u201911 febbraio 2021, intitolato \u00abVaccini Covid, Colao: \u201cTroppe reazioni avverse, stiamo sbagliando strategia\u201d\u00bb.", "Nell\u2019articolo viene riportata la stessa tabella, i cui dati sono commentati dalla professoressa Annamaria Colao , endocrinologa presso l\u2019Universit\u00e0 Federico II di Napoli quale prova che \u00abla strategia vaccinale intrapresa dall\u2019Italia non si sta rivelando ottimale\u00bb.", "Secondo Colao, \u00ab\u00e8 evidente che il nostro dato \u00e8 fuori scala e c\u2019\u00e8 qualcosa che non va\u00bb.", "Dubbi simili erano stati posti da ByoBlu in un articolo del 4 febbraio 2021, intitolato \u00ab\u00c8 dell\u2019Italia il triste primato di reazioni allergiche al vaccino Pfizer\u00bb.", "Il dato \u00e8 reale, ma non indica niente di preoccupante sulla strategia vaccinale del nostro Paese.", "Anzi, \u00e8 segno del buon funzionamento del nostro sistema di sorveglianza .", "La tabella citata dalla professoressa Colao \u00e8 stata ricavata, con ogni probabilit\u00e0, dalla Banca dati europea delle segnalazioni di sospette reazioni avverse ai farmaci.", "Per trovare i dati relativi al vaccino Pfizer si pu\u00f2 cliccare qui .", "Scegliendo in alto il tab \u00abNumber of Individual Cases by EEA Countries\u00bb e cliccando sull\u2019istogramma appare infine una tabella come quella riportata da Colao.", "I numeri saranno diversi perch\u00e9 i dati sono continuamente aggiornati, ma \u00e8 vero che l\u2019Italia \u00e8 ampiamente prima tra i Paesi europei.", "\u00c8 una posizione in classifica che vale per i vaccini in generale.", "Guardando ai dati degli ultimi 12 mesi l\u2019Italia \u00e8 prima, per esempio, anche nelle segnalazioni di eventi avversi sul vaccino trivalente contro morbillo, rosolia e parotite , o contro il meningococco .", "Ed \u00e8 un dato che non ha nulla di allarmante.", "Un\u2019analisi scientifica della sorveglianza vaccinale in Italia tra 2008 e 2017, pubblicata sulla rivista accademica Scientific Reports il 24 agosto 2020, trovava infatti che l\u2019Italia \u00e8 prima in Europa per il numero di eventi avversi segnalati per i vaccini e seconda nel mondo dopo gli Stati Uniti.", "La sua posizione in classifica per\u00f2 cala se si calcolano gli eventi avversi segnalati in rapporto alla popolazione: l\u2019Italia \u00e8 sesta in Europa, con 73,1 eventi ogni milione di abitanti.", "Per confronto, il primo Paese europeo \u00e8 la Norvegia, che tra 2008 e 2017 ha segnalato 159,2 eventi avversi ogni milione di abitanti (oltre il doppio).", "In rapporto alla popolazione, quindi, l\u2019Italia non segnala un numero particolarmente alto di eventi avversi.", "Il motivo di queste discrepanze tra i vari Paesi non \u00e8 chiaro, ma potrebbe essere correlato alla qualit\u00e0 del sistema di sorveglianza.", "L\u2019Italia ha una buona sorveglianza vaccinale, non solo per quantit\u00e0 di segnalazioni: secondo uno studio dell\u2019Oms, pubblicato nel 2014, l\u2019Italia \u00e8 prima per tasso di segnalazioni \u00abben documentate\u00bb (65 per cento), ovvero in cui le informazioni sul paziente, sulla sospetta reazione avversa e il suo esito finale sono compilate in modo completo.", "L\u2019analisi di Scientific Reports riportava anche che il numero di segnalazioni \u00e8 in aumento, in Italia e altri Stati, un trend che gli autori attribuiscono agli \u00absforzi globali per migliorare il sistema di sorveglianza dei vaccini\u00bb.", "In Europa le segnalazioni dei sospetti eventi avversi (che includono anche sintomi lievi come vertigine o febbre) vengono comunicate alle autorit\u00e0 nazionali di regolamentazione prevalentemente da medici e operatori sanitari o, in una minoranza di casi (poco pi\u00f9 del 4 per cento in ogni caso, per l\u2019Italia dal 2008 al 2017), da farmacisti o direttamente dai pazienti.", "Le segnalazioni vengono poi revisionate dall\u2019European Medicine Agency e raccolte nel sistema EudraVigilance .", "In conclusione il dato riportato dal post a noi segnalato \u00e8 vero, ma una volta compreso il contesto non mostra nulla di preoccupante e anzi \u00e8 segno dell\u2019efficienza del nostro sistema di sorveglianza che garantisce la sicurezza dei vaccini."], "category": "Fuori Contesto", "publish_date": "2021-02-24", "tags": ["#verabot", "covid-19", "europa", "eventi avversi", "italia", "sars-cov-2", "sorveglianza", "vaccino covid", "vaccino pfizer"], "links": ["https://www.facebook.com/permalink.php?story_fbid=151480410140027&id=100058342066416", "https://facta.news/glossario/eventi-avversi/", "https://www.italiaambiente.it/2021/02/11/vaccini-covid-colao-troppe-reazioni-avverse-stiamo-sbagliando-strategia/?fbclid=IwAR3Sr7x-RC4A5JIeKqrLQhD3XVIxjmcV1PKteeTIKNCWAfH6Y4lXr0Oaj_0", "https://www.ondaosservatorio.it/ondauploads/2017/11/CV_Colao.pdf", "http://www.societaitalianadiendocrinologia.it/html/pag/endocrinologi/prof_colao_anna_maria_250024.asp", "https://archive.vn/C8Vc9", "https://facta.news/glossario/sorveglianza/", "http://www.adrreports.eu/it/search_subst.html", "https://dap.ema.europa.eu/analytics/saw.dll?PortalPages&PortalPath=%2Fshared%2FPHV%20DAP%2F_portal%2FDAP&Action=Navigate&P0=1&P1=eq&P2=%22Line%20Listing%20Objects%22.%22Substance%20High%20Level%20Code%22&P3=1+42325700", "https://dap.ema.europa.eu/analytics/saw.dll?PortalPages&PortalPath=%2Fshared%2FPHV%20DAP%2F_portal%2FDAP&Action=Navigate&P0=1&P1=eq&P2=%22Line%20Listing%20Objects%22.%22Substance%20High%20Level%20Code%22&P3=1+25650", "https://dap.ema.europa.eu/analytics/saw.dll?PortalPages&PortalPath=%2Fshared%2FPHV%20DAP%2F_portal%2FDAP&Action=Navigate&P0=1&P1=eq&P2=%22Line%20Listing%20Objects%22.%22Substance%20High%20Level%20Code%22&P3=1+61180", "https://www.nature.com/articles/s41598-020-70996-x", "https://pubmed.ncbi.nlm.nih.gov/24343765/", "http://www.adrreports.eu/it/faqs.html", "http://www.adrreports.eu/it/data_quality.html", "https://www.ema.europa.eu/en/human-regulatory/research-development/pharmacovigilance/eudravigilance"]}
{"url": "https://facta.news/notizia-falsa/2021/02/23/no-nel-2009-berlusconi-non-ha-rivolto-a-meloni-un-insulto-sessista/", "title": "No, nel 2009 Berlusconi non ha rivolto a Meloni un insulto sessista", "content": ["Il 22 febbraio 2021 su Facebook \u00e8 stato pubblicato un video che mostra il presidente di Forza Italia Silvio Berlusconi durante un congresso dell\u2019allora partito di centro destra Popolo della Libert\u00e0 (attivo dal 2009 al 2013).", "Berlusconi \u00e8 immortalato mentre chiama vicino a s\u00e9 le politiche Mara Carfagna , Mariastella Gelmini , Stefania Prestigiacomo e Giorgia Meloni .\u00a0Il video \u00e8 accompagnato da questo commento, scritto da chi ha pubblicato il contenuto su Facebook: \u00abAAAH CHE BEI TEMPI QUANDO GOVERNAVANO I COMPETENTI E TUTTO ANDAVA LISCIO COME L\u2019OLIO.", "BERLUSCONI ALLA MELONI: \u201cDOV\u2019\u00c8 LA ZOCCOL@..\u00bb.", "Secondo l\u2019autore del contenuto oggetto della nostra verifica Berlusconi avrebbe quindi identificato Giorgia Meloni con un insulto sessista.", "Si tratta di una notizia falsa.", "Andiamo con ordine.", "Il video mostra un momento dell\u2019ultima delle tre giornate (27, 28, 29 marzo) del primo Congresso Nazionale del Popolo della Libert\u00e0 tenutosi a Roma nel 2009 in occasione della fondazione del partito.", "Nella parte finale del suo intervento, Silvio Berlusconi aveva dichiarato (come si pu\u00f2 verificare qui dal minuto 2:21:40 e qui ) di voler le donne \u00abin primo piano\u00bb.", "Il leader aveva detto: \u00abVieni Gelmini, vieni Prestigiacomo, dov\u2019\u00e8 la Stefania, dov\u2019\u00e8 l\u2019altra, dov\u2019\u00e8 la piccola [riferendosi a Meloni], la piccola, vieni qua\u00bb.", "Berlusconi quindi nei confronti di Meloni non ha utilizzato un insulto sessista."], "category": "Notizia Falsa", "publish_date": "2021-02-23", "tags": ["giorgia meloni", "silvio berlusconi"], "links": ["https://www.facebook.com/silvio.daloiso/videos/1272641143154235", "https://www.treccani.it/enciclopedia/silvio-berlusconi/", "https://www.treccani.it/enciclopedia/popolo-della-liberta/", "https://www.camera.it/leg18/29?shadow_deputato=301531&idpersona=301531&idlegislatura=18", "https://www.camera.it/leg18/29?shadow_deputato=301449&idLegislatura=18", "https://www.camera.it/leg18/29?shadow_deputato=38350&idLegislatura=18", "https://www.camera.it/leg18/29?shadow_deputato=302103&idpersona=302103&idlegislatura=18", "https://st.ilsole24ore.com/art/SoleOnLine4/Italia/2009/03/pillola-politica-nascita-pdl.shtml?uuid=6416795a-1ae9-11de-b96a-a70fa1246a48&DocRulesView=Libero", "http://www.radioradicale.it/scheda/275830?p=0&s=8501", "https://www.youtube.com/watch?v=QUgFoNePoJg&ab_channel=sx1mania"]}
{"url": "https://facta.news/notizia-vera/2021/02/22/si-la-connessione-bluetooth-deve-il-suo-nome-a-un-re-vichingo/", "title": "S\u00ec, la connessione bluetooth deve il suo nome a un re vichingo", "content": ["Il 12 febbraio 2021 su Facebook \u00e8 stato pubblicato un post contenente un\u2019immagine del simbolo del bluetooth e un testo che recita: \u00abBluetooth prende il nome dal re vichingo danese.", "Il logo Bluetooth mostra le sue iniziali \u2013 The Old Norse runes H e B di Harald Bl\u00e5tand.", "Nel X secolo, il re vichingo un\u00ec per la prima volta la Danimarca sotto un\u2019unica corona.", "Questo \u00e8 esattamente ci\u00f2 che le societ\u00e0 scandinave Ericsson e Nokia hanno preso in considerazione quando hanno pubblicato lo standard Bluetooth nel 1998.", "Doveva anche collegare una grande variet\u00e0 di dispositivi, anche senza fili\u00bb.", "Si tratta di una notizia vera.", "Innanzitutto, \u201cbluetooth\u201d \u00e8 una parola traducibile in italiano con \u201cdente blu\u201d e serve oggi ad indicare lo standard tecnologico di condivisione dati senza fili tra dispositivi ( ne abbiamo parlato in occasione del lancio di Immuni, l\u2019app italiana di tracciamento dei contagi da Covid, che utilizza proprio la tecnologia bluetooth).", "Come ha spiegato nel 2014 il sito di tecnologia Gizmondo , l\u2019invenzione risale al 1998 ed \u00e8 dovuta a un consorzio delle aziende pi\u00f9 grandi nel settore della tecnologia, tra cui Intel, Ericsson e Nokia.", "Come ha raccontato Gizmondo , lo sviluppo della tecnologia di condivisione non fu semplice, ma ancora pi\u00f9 arduo il compito dei creativi, incaricati di trovare un nome e un logo per quello che sarebbe diventato il bluetooth.", "La situazione si sblocc\u00f2 nell\u2019estate del 1997, quando l\u2019ingegnere di Intel Jim Kardach usc\u00ec a bere qualcosa con Sven Mattisson , un suo collega al tempo impiegato di Ericsson.", "I due parlarono di un romanzo dal titolo Le navi dei vichinghi di Frans Gunnar Bengtsson, che raccontava le gesta di Harald Bl\u00e5tand (Aroldo \u201cDente Blu\u201d Gormsson, re di Danimarca), il primo sovrano scandinavo in grado di riunire in un unico regno l\u2019attuale Norvegia e l\u2019attuale Danimarca.", "Non \u00e8 ben chiaro a cosa fosse dovuto il soprannome \u201cdente blu\u201d, ma gli storici propendono per un dente malato e dunque pi\u00f9 scuro degli altri.", "Il simbolo del bluetooth deriva effettivamente dall\u2019unione di due rune nordiche: hagall (\u16bc, la nostra lettera H) e berkanan (\u16d2, la nostra B).", "Ovvero le iniziali di Harald Bl\u00e5tand.", "L\u2019intera storia \u00e8 stata confermata nel 2008 da Jim Kardach, che in un articolo pubblicato su EE Times , dichiar\u00f2: \u00abHarald aveva unito la Danimarca e aveva cristianizzato i danesi!", "Mi resi quindi conto che il suo soprannome sarebbe stato ideale per dare un nome al progetto cui stavo lavorando\u00bb."], "category": "Notizia Vera", "publish_date": "2021-02-22", "tags": ["bluetooth", "danimarca", "ericsson", "harald bl\u00e5tand", "intel", "nokia", "norvegia"], "links": ["https://www.facebook.com/100165202102248/photos/a.101028165349285/107461048039330/?type=3", "https://cdn.icon-icons.com/icons2/1376/PNG/512/bluetooth_92601.png", "https://www.fanpage.it/attualita/il-governo-ha-scelto-la-app-per-il-tracciamento-dei-contagi-si-chiama-immuni/", "https://www.immuni.italia.it/faq.html", "https://gizmodo.com/bluetooth-is-named-after-a-medieval-king-who-may-have-h-1671450657", "https://www.linkedin.com/in/jim-kardach-567b26/", "https://portal.research.lu.se/portal/en/persons/sven-mattisson(017ec703-50b5-4afe-a77b-df17fc630f97).html", "https://www.ibs.it/navi-dei-vichinghi-libro-frans-gunnar-bengtsson/e/9788865592021", "https://eu.usatoday.com/story/news/factcheck/2021/02/19/fact-check-bluetooth-named-after-viking-king-harald/4505776001/", "https://upload.wikimedia.org/wikipedia/commons/1/1b/Runic_letter_hagall.svg", "https://upload.wikimedia.org/wikipedia/commons/6/6e/Runic_letter_berkanan.svg", "https://www.eetimes.com/tech-history-how-bluetooth-got-its-name/?page_number=2"]}
{"url": "https://facta.news/notizia-vera/2021/02/18/alcune-cliniche-in-germania-hanno-interrotto-temporaneamente-le-vaccinazioni-ma-non-ce-motivo-di-preoccuparsi/", "title": "Alcune localit\u00e0 in Germania e Svezia hanno sospeso le vaccinazioni, ma non c\u2019\u00e8 motivo di preoccuparsi", "content": ["Il 18 febbraio 2021 la redazione di Facta ha ricevuto la segnalazione di due articoli pubblicati il 17 febbraio 2021, uno de Il Messaggero intitolato \u00abAstraZeneca, malori per il vaccino: ospedali interrompono somministrazioni in Nord Reno-Westfalia\u00bb, e uno del sito Informa Press , testata online locale di Pomigliano d\u2019Arco, intitolato \u00abAstraZeneca: vaccino sospeso in Germania, un\u2019ondata di effetti collaterali\u00bb.", "Gli articoli si riferiscono alla temporanea sospensione della somministrazione del vaccino AstraZeneca in alcune zone della Germania e della Svezia.\u00a0 Articoli analoghi sul tema sono stati pubblicati tra 17 e 18 febbraio su altre testate e siti, tra cui il Giornale e Libero .", "\u00c8 vero che in alcuni casi ci sono state sospensioni della vaccinazione dovute agli effetti collaterali, ma non \u00e8 vero che tali effetti sono \u00abpi\u00f9 forti\u00bb del normale come erroneamente sostenuto da Il Messaggero .", "In qualsiasi caso, non c\u2019\u00e8 niente di preoccupante.", "Inoltre precisiamo che in Germania la sospensione non \u00e8 avvenuta nella regione tedesca del Nord Reno-Westfalia, ma solo in alcune cliniche della Bassa Sassonia.", "Vediamo i fatti.", "Come riportato da vari media tedeschi ( qui , qui , qui , qui , qui , qui ) tra il 14 e il 16 febbraio 2021 in alcune localit\u00e0 della Bassa Sassonia una percentuale significativa del personale sanitario e delle unit\u00e0 di pronto soccorso non sono riuscite a presentarsi al lavoro nei giorni successivi alla prima dose del vaccino AstraZeneca.", "In particolare alla clinica Duchessa Elisabetta di Braunschweig ci sono stati 37 casi di effetti collaterali che hanno imposto ai dipendenti di restare a casa, su 88 vaccinati.", "Alla clinica di Emden 30 lavoratori sono stati a casa su 194 vaccinati.", "La campagna di vaccinazione \u00e8 stata quindi temporaneamente sospesa in queste due cliniche, per evitare che rimanessero a corto di personale.", "In seguito al secondo incidente sopra riportato, il vicino circondario di Leer aveva brevemente interrotto la vaccinazione con il vaccino AstraZeneca in quanto aveva probabilmente ricevuto lo stesso lotto di vaccini della clinica di Emden, ma la sera del 16 febbraio ha dato nuovamente il via libera.", "Analoghi problemi sono stati riscontrati nel circondario di Minden-L\u0171bbecke , nella regione del Nord Reno-Westfalia, ma non ci sono state sospensioni della vaccinazione.", "L\u2019 Istituto Paul Ehrlich , istituzione federale tedesca su vaccini e biomedicine che si occupa anche della sorveglianza sui vaccini in Germania, sta investigando sui motivi dei numeri di reazioni al vaccino pi\u00f9 alti di quanto atteso.", "Una situazione analoga \u00e8 stata riportati anche in Svezia, dove la regione del S\u00f6dermanland (che include Stoccolma) il 12 febbraio 2021 ha temporaneamente sospeso la vaccinazione con il vaccino AstraZeneca, a causa di un numero relativamente alto di effetti collaterali dello stesso tipo (100 su 400 vaccinati circa).", "Sia la clinica tedesca di Braunschweig, sia la regione svedese del S\u00f6dermanland hanno esplicitamente posto l\u2019accento sul fatto che il numero di persone colpite da reazioni collaterali \u00e8 stato superiore a quanto atteso.", "\u00c8 importante notare per\u00f2 che le sospensioni della vaccinazione sono temporanee e dovute esclusivamente alla necessit\u00e0 di avere personale in grado di lavorare o al desiderio di ulteriori indagini, e non alla gravit\u00e0 degli effetti collaterali.", "Tutti gli effetti collaterali qui discussi sono infatti nella norma di questi vaccini e, sebbene fastidiosi, leggeri: mal di testa, stanchezza e febbre.", "Come avevamo discusso qui a proposito del vaccino Pfizer, questi effetti collaterali possono indurre certamente a stare a casa dal lavoro per qualche giorno, ma sono del tutto normali e passeggeri.", "Secondo l\u2019immunologo tedesco Christian Bogdan , interpellato il 18 febbraio 2021 dal quotidiano di Berlino Morgenpost , le reazioni al vaccino riportate a Emden sono \u00abper nulla inattese\u00bb, e i sintomi dovuti alla reazione immunitaria indotta dal vaccino \u00abcorrispondono del tutto a quanto \u00e8 stato pubblicato negli studi \u00bb.", "Sempre secondo Bogdan, ci si pu\u00f2 aspettare che tali reazioni siano pi\u00f9 intense in soggetti pi\u00f9 giovani, in quanto il loro sistema immunitario \u00e8 pi\u00f9 attivo, e quindi \u2013 a detta dell\u2019immunologo \u2013 bisogna evitare di vaccinare nello stesso giorno tutti gli impiegati di una singola corsia, dipartimento o clinica.", "In conclusione, \u00e8 vero che in alcune cliniche o localit\u00e0 tedesche e svedesi la vaccinazione con il vaccino AstraZeneca \u00e8 stata temporaneamente sospesa a causa delle reazioni al vaccino che hanno costretto a casa numerosi operatori sanitari vaccinati.", "Tali reazioni per\u00f2, bench\u00e9 fastidiose, sono state leggere, non pericolose e completamente nella norma, anche se in numeri superiori all\u2019atteso.", "La sospensione \u00e8 stata necessaria per permettere alle strutture sanitarie di evitare una temporanea carenza di personale o per motivi cautelari.", "Per saperne di pi\u00f9 sui rischi correlati ai vaccini rimandiamo ai nostri approfondimenti qui e qui .", "Photo credits: PantheraLeo1359531 via Wikimedia Commons"], "category": "Notizia Vera", "publish_date": "2021-02-18", "tags": ["#verabot", "cina", "coronavirus", "covid-19", "germania", "reazioni avverse", "studi clinici", "svezia", "vaccino", "vaccino astrazeneca", "vaccino covid"], "links": ["https://www.ilmessaggero.it/salute/focus/astrazeneca_malori_vaccino_ospedali_interrompono_vaccinazioni_germania_cosa_succede_ultima_ora_17_febbraio_2021-5772491.html", "https://informa-press.it/astrazeneca-sospeso-germania-effetti-collaterali/", "https://facta.news/glossario/vaccino/", "https://www.ilgiornale.it/news/mondo/germania-malori-vaccinazioni-siero-astrazeneca-polemica-1924910.html", "https://www.liberoquotidiano.it/news/esteri/26246197/vaccino-astrazeneca-malori-gravi-effetti-collaterali-stop-somministrazione-germania.html", "https://www.welt.de/vermischtes/article226521797/Corona-Krankenhaeuser-stoppen-Impfungen-mit-AstraZeneca-Vakzin.html", "https://www.zdf.de/nachrichten/politik/corona-astrazeneca-impftermine-sachsen-100.html", "https://www.merkur.de/welt/corona-impfstoff-astrazeneca-deutschland-krankenhaus-nebenwirkungen-mitarbeiter-niedersachsen-90207418.html", "https://www.westfalen-blatt.de/OWL/Kreis-Minden-Luebbecke/Bad-Oeynhausen/4366364-Kreis-Minden-Luebbecke-Nach-Astrazeneca-Spritze-fallen-einige-Mitarbeiter-von-Rettungsdienst-und-Feuerwehr-krankheitsbedingt-aus-Impf-Aktion-mit-Nebenwirkungen", "https://www.kma-online.de/aktuelles/klinik-news/detail/rund-30-angestellte-nach-corona-impfung-krank-gemeldet-a-44998", "https://www.morgenpost.de/article231579811/Astrazeneca-Corona-Impfung-Nebenwirkungen-Drosten-Kritik.html", "https://facta.news/glossario/vaccino/", "https://www.heh-bs.de/", "https://www.anevita.de/", "https://www.ndr.de/nachrichten/niedersachsen/Braunschweiger-Klinik-stoppt-Impfung-mit-AstraZeneca-Mittel,astrazeneca162.html", "https://www.anevita.de/klinikverbund/aktuelles/news-detailansicht/?tx_news_pi1%5Bnews%5D=356&cHash=bbbd3b061fc038a8ff561be1de64e7ae", "https://www.landkreis-leer.de/", "https://www.westfalen-blatt.de/OWL/Kreis-Minden-Luebbecke/Bad-Oeynhausen/4366364-Kreis-Minden-Luebbecke-Nach-Astrazeneca-Spritze-fallen-einige-Mitarbeiter-von-Rettungsdienst-und-Feuerwehr-krankheitsbedingt-aus-Impf-Aktion-mit-Nebenwirkungen", "https://www.minden-luebbecke.de/", "https://www.pei.de/EN/home/home-node.html", "https://facta.news/glossario/sorveglianza/", "https://regionsormland.se/nyheter/nyhetslista/region-sormland-stoppar-tillfalligt-personalvaccinering-med-astrazenecas-vaccin/", "https://facta.news/fuori-contesto/2020/12/23/le-reazioni-al-vaccino-riportate-in-usa-non-devono-preoccupare/", "https://www.mikrobiologie.uk-erlangen.de/ueber-uns/direktion/visitenkarten/lebenslauf-prof-dr-christian-bogdan/", "https://www.morgenpost.de/article231579811/Astrazeneca-Corona-Impfung-Nebenwirkungen-Drosten-Kritik.html", "https://facta.news/glossario/studio-clinico/", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://commons.wikimedia.org/wiki/File:Hinweis_Corona-Impfzentrum_Hof_20210117_113013.jpg"]}
{"url": "https://facta.news/notizia-falsa/2021/02/18/bersani-non-ha-definito-renzi-il-braccio-dei-poteri-forti-che-hanno-fatto-una-vigliaccata-a-conte/", "title": "Bersani non ha definito Renzi \u00abil braccio dei poteri forti\u00bb che hanno fatto \u00abuna vigliaccata\u00bb a Conte", "content": ["Il 17 febbraio 2021 su Facebook \u00e8 stata pubblicata un\u2019immagine che ritrae il deputato di Liberi e Uguali Pier Luigi Bersani e il direttore del settimanale L\u2019Espresso Marco Damilano , entrambi ospiti della trasmissione di La7 Di Marted\u00ec .", "L\u2019immagine \u00e8 accompagnata da un testo che recita: \u00ab\u00c8 una VIGLIACCATA quella fatta a Conte.", "Stava governando bene ed era amato dal popolo.", "Lui ha portato i 210 miliardi dall\u2019Europa in Italia e stava combattendo bene la pandemia.", "Renzi \u00e8 stato il braccio di quei poteri forti che lo volevano fuori dal Governo unicamente perch\u00e9, dava fastidio a certi notabili del potere europeo ed italiano\u00bb.", "L\u2019intero post \u00e8 pubblicato insieme alla frase, scritta dal suo autore: \u00abBERSANI d\u00e0 lezioni gratis di politica a molti \u201cgiornalisti\u201d italiani \u2026\u00bb.", "Si tratta di una citazione inventata e che quindi veicola una notizia falsa.", "L\u2019immagine contenuta nel post \u00e8 tratta dalla puntata di Di Marted\u00ec trasmessa il 16 febbraio 2021, che tra gli altri vedeva come ospiti Pier Luigi Bersani e Marco Damilano (nel ruolo, rispettivamente, di intervistato e di intervistatore).", "L\u2019intervista completa all\u2019ex segretario del Pd \u00e8 disponibile a questo link , dura in tutto 31 minuti e non contiene la citazione riportata nel post oggetto della nostra verifica.", "Di recente, Bersani ha realmente utilizzato il termine \u00abvigliaccata\u00bb in relazione all\u2019azione politica di Matteo Renzi: \u00e8 successo l\u201911 gennaio 2021 in un\u2019altra trasmissione di La7, Otto e mezzo , e Bersani utilizz\u00f2 il sostantivo (dal minuto 02:08) per definire la seguente dichiarazione del leader di Italia Viva.", "Renzi aveva detto: \u00abSe ci sono poche risorse, bisogna scegliere chi curare.", "Ho una idea pi\u00f9 semplice.", "Se ci sono poche risorse, prendiamo il Mes.", "Ci vuole tanto a capirlo?\u00bb.", "La parola, in ogni caso, era stata in quel caso inserita da Bersani in un contesto completamente diverso."], "category": "Notizia Falsa", "publish_date": "2021-02-18", "tags": ["di marted\u00ec", "marco damilano", "matteo renzi", "pier luigi bersani", "vigliaccata"], "links": ["https://www.facebook.com/photo.php?fbid=1676861769163924&set=gm.728359451208682&type=3&theater", "https://www.camera.it/leg18/29?shadow_deputato=300026&idpersona=300026&idlegislatura=18", "https://espresso.repubblica.it/speciali/2021/02/06/news/gerenza-286350753/", "https://www.la7.it/dimartedi", "https://www.la7.it/dimartedi/rivedila7/dimartedi-puntata-16022021-17-02-2021-365752", "https://www.la7.it/dimartedi/video/governo-draghi-ne-discutono-pier-luigi-bersani-concita-de-gregorio-marco-damilano-16-02-2021-365699", "https://www.la7.it/otto-e-mezzo/video/crisi-bersani-attacca-renzi-non-direi-mai-una-vigliaccata-del-genere-11-01-2021-358846", "https://www.ilfoglio.it/adnkronos/2021/01/11/news/mes-renzi-prendiamolo-ci-vuole-tanto-a-capirlo--1668819/"]}
{"url": "https://facta.news/fuori-contesto/2021/02/16/le-parole-di-mario-monti-in-questi-spezzoni-sono-reali-ma-decontestualizzate/", "title": "Le parole di Mario Monti in questi spezzoni sono reali, ma decontestualizzate", "content": ["Il 16 febbraio 2021 la redazione di Facta ha ricevuto una segnalazione che chiedeva di verificare l\u2019autenticit\u00e0 di un video pubblicato il 19 dicembre 2018 su Facebook.", "Il filmato \u00e8 composto da due spezzoni: nel primo l\u2019ex presidente del Consiglio Mario Monti spiega che \u00abse una famiglia investe nella casa fa sicuramente una cosa bella, ma spesso questo investimento \u00e8 a scapito dell\u2019educazione dei figli\u00bb e che \u00abquando c\u2019\u00e8 la casa di propriet\u00e0 c\u2019\u00e8 meno mobilit\u00e0 nel Paese e il lavoro \u00e8 meno mobile\u00bb.", "Secondo Monti, insomma, l\u2019acquisto di una casa influisce negativamente sul mercato del lavoro, producendo persone meno formate, meno disposte a spostarsi per lavorare e meno disponibili a lasciare il proprio lavoro per altre opportunit\u00e0.", "Il secondo spezzone mostra ancora Mario Monti, questa volta intervistato dal giornalista di La7 Corrado Formigli, mentre risponde con un lungo silenzio alla domanda \u00abA un suo figlio di vent\u2019anni, laureato, che guadagna 5 euro l\u2019ora in un call center, cosa gli direbbe? vai via dall\u2019Italia?", "O come lo convincerebbe a restare?\u00bb.", "Il video \u00e8 accompagnato da un testo, scritto dall\u2019autore del post Facebook, che recita: \u00ab\u00c8 GIUSTO CHE VI VENGA TOLTA LA POSSIBILIT\u00c0 DI AVERE UNA CASA.", "La delirante teoria di Mario Monti, secondo la quale chi possiede una casa di propriet\u00e0 non investe nell\u2019istruzione dei figli, ma va oltre.", "La casa di propriet\u00e0 rappresenta un problema per la mobilit\u00e0 del mercato impedendo ai giovani si spostarsi\u00bb.", "Si tratta di un montaggio che mette insieme filmati reali ma decontestualizzati, producendo un risultato fuorviante.", "Il primo spezzone proviene dalla puntata della trasmissione di Rai3 Agor\u00e0 Estate datata 28 luglio 2015, quando Monti non era pi\u00f9 presidente del Consiglio ma ricopriva il solo ruolo di senatore a vita.", "L\u2019intervento di Mario Monti inizia al minuto 52:20 e riguarda la possibilit\u00e0 di rivedere l\u2019Imu ( Imposta municipale propria ), ovvero la tassa introdotta nel 2012 proprio dal governo Monti sugli immobili privati e per uso commerciale.", "Monti \u00e8 contrario alla sua abolizione (o alla sua revisione, come in quei giorni auspicato dal governo Renzi) e argomenta la sua posizione spiegando che la casa di propriet\u00e0 scoraggia la mobilit\u00e0 lavorativa, contribuendo a fare dell\u2019Italia \u00abun Paese poco competitivo\u00bb.", "Mai, durante la trasmissione, Monti pronuncia la frase \u00ab\u00e8 giusto che vi venga tolta la possibilit\u00e0 di avere una casa\u00bb, n\u00e9 il senso delle sue parole \u00e8 riassumibile con tale formula.", "Il secondo spezzone proviene invece dalla puntata della trasmissione di La7 Piazza Pulita datata 24 maggio 2012.", "In questo caso Mario Monti \u00e8 ancora presidente del Consiglio ed \u00e8 invitato a commentare un servizio dedicato alla precariet\u00e0 dei giovani laureati, costretti a lavorare per poco pi\u00f9 di 5 euro all\u2019ora nei call center.", "Mario Monti fa effettivamente una lunga pausa prima di rispondere ( minuto 1:39:27 ) ma, come spiega subito dopo ( minuto 1:40:02 ), questa serviva a cercare le parole utilizzate lo stesso giorno \u00abal Forum Nazionale dei giovani\u00bb.", "Anche in questo caso Monti sottolinea l\u2019importanza della mobilit\u00e0 lavorativa, una \u00abattitudine al cambiamento\u00bb di lavoro ( minuto 1:40:45 ), ma \u00abnon vuol dire che questi debbano essere precari\u00bb.", "In conclusione, gli spezzoni con le parole di Mario Monti sono autentici.", "Questi risalgono tuttavia a momenti storici molto diversi e sono presentati senza il contesto necessario alla loro comprensione.", "I filmati sono accompagnati da un testo che sintetizza in maniera inesatta le parole di Monti."], "category": "Fuori Contesto", "publish_date": "2021-02-16", "tags": ["agor\u00e0", "casa di propriet\u00e0", "imu", "la7", "mario monti", "piazza pulita"], "links": ["https://www.facebook.com/watch/?v=336386100527782", "http://www.senato.it/leg/18/BGT/Schede/Attsen/00028543.htm", "https://www.raiplay.it/video/2015/07/Agor224-estate-del-28072015-0097e965-c79d-45c6-be9f-e6f03797b879.html", "https://www.finanze.gov.it/it/fiscalita-regionale-e-locale/Imposta-municipale-propria-IMU/", "https://www.repubblica.it/politica/2015/10/10/news/renzi_a_verona_riforme_fisco-124756254/", "https://www.youtube.com/watch?v=V7Uy-YxoTik&ab_channel=La7Attualit%C3%A0", "https://youtu.be/V7Uy-YxoTik?t=5967", "https://youtu.be/V7Uy-YxoTik?t=6002", "https://youtu.be/V7Uy-YxoTik?t=6034"]}
{"url": "https://facta.news/fuori-contesto/2021/02/17/il-governo-americano-progettava-la-vaccinazione-dei-detenuti-di-guantanamo-ma-biden-non-centra/", "title": "Il governo americano progettava la vaccinazione dei detenuti di Guantanamo, ma Biden non c\u2019entra", "content": ["Il 31 gennaio 2021 su Facebook \u00e8 stato pubblicato un post contenente lo screenshot di un tweet di Steve Scalise \u2013 membro della Camera dei Rappresentanti americana per lo stato del Louisiana \u2013 che recita: \u00abOltraggioso.", "L\u2019amministrazione Biden sta somministrando vaccini ai terroristi a Guantanamo Bay.", "Cosa dicono agli anziani e ai veterani americani che ancora aspettano il loro?\u00bb.", "Il tweet risulta realmente pubblicato dall\u2019account ufficiale di Scalise e risale al 30 gennaio 2021.", "Si tratta di una notizia presentata senza il contesto necessario alla sua comprensione e per questo motivo fuorviante.", "Innanzitutto, Guantanamo Bay \u00e8 un\u2019insenatura situata sull\u2019isola di Cuba dove si trova una struttura detentiva americana di massima sicurezza piuttosto nota per ospitare terroristi internazionali e per le violazioni dei diritti umani che sono avvenute in passato al suo interno.", "La notizia secondo cui il governo americano avrebbe offerto dosi di vaccino ai prigionieri di Guantanamo \u00e8 stata pubblicata dal New York Times lo scorso 28 gennaio ed \u00e8 stata confermata dal Pentagono, la struttura che ospita il dipartimento della Difesa statunitense.", "Mike Howard, portavoce del dipartimento della Difesa, ha spiegato al sito di fact-checking Snopes che il vaccino era destinato anche ai detenuti reclusi nella struttura.", "La struttura detentiva di Guantanamo contiene attualmente circa 40 detenuti e 1.500 membri del personale, tra cui militari, medici e mediatori linguistici, mentre la circostante base militare ospita ad oggi 6 mila persone, compresi i militari e le loro famiglie.", "Come ha spiegato Snopes , il piano vaccinale per Guantanamo \u00e8 entrato in funzione il 9 gennaio 2021 (due settimane prima dell\u2019insediamento di Joe Biden) ed \u00e8 dunque stato studiato dalla precedente amministrazione, quella di Donald Trump.", "L\u2019informazione \u00e8 stata confermata in un conferenza stampa del 2 febbraio dal portavoce del Pentagono John Kirby.", "Lo stesso Kirby, appena due giorni prima \u2013 il 30 gennaio, due giorni dopo l\u2019articolo del New York Times \u2013 aveva annunciato la sospensione del piano vaccinale relativo a Guantanamo, ma \u00absolo per comprendere meglio il processo\u00bb.", "Non \u00e8 al momento chiaro quanti prigionieri siano stato effettivamente vaccinati, n\u00e9 quanti di loro avessero gi\u00e0 contratto la Covid-19, ma il piano di vaccinazioni risulta attualmente sospeso."], "category": "Fuori Contesto", "publish_date": "2021-02-17", "tags": ["donald trump", "guantanamo", "joe biden", "pentagono", "stati uniti america", "vaccino covid"], "links": ["https://www.facebook.com/erik.patrio.9/posts/109021401188155", "https://scalise.house.gov/", "https://twitter.com/SteveScalise/status/1355568541953622019", "https://www.washingtonpost.com/wp-srv/nation/guantanamo_names.html", "https://web.archive.org/web/20161015152944/http://www.amnestyusa.org/our-work/issues/security-and-human-rights/guantanamo", "https://www.nytimes.com/live/2021/01/28/world/covid-19-coronavirus#prisoners-at-guantanamo-bay-will-be-offered-vaccination-the-pentagon-says", "https://www.snopes.com/fact-check/biden-guantamano-bay-vaccine/", "https://www.miamiherald.com/news/nation-world/world/americas/guantanamo/article2163210.html", "https://www.snopes.com/fact-check/biden-guantamano-bay-vaccine/", "https://www.dvidshub.net/video/782314/pentagon-press-secretary-holds-briefing", "https://twitter.com/PentagonPresSec/status/1355600353086025731?s=20"]}
{"url": "https://facta.news/notizia-falsa/2021/02/17/il-premio-nobel-tasuku-honjo-non-ha-detto-che-sars-cov-2-e-completamente-artificiale/", "title": "Il premio Nobel Tasuku Honjo non ha detto che Sars-CoV-2 \u00e8 \u00abcompletamente artificiale\u00bb", "content": ["Il 16 febbraio 2021 su Facebook \u00e8 stato pubblicato un post in cui si legge che \u00abil vincitore del Premio Nobel 2018, il medico, scienziato e immunologo giapponese, il dottor Tasuku Honjo\u00bb avrebbe dichiarato ai media che il nuovo coronavirus Sars-CoV-2 \u00abnon \u00e8 naturale\u00bb ma \u00abcompletamente artificiale\u00bb.", "Allegata al post oggetto della nostra verifica compare una foto dell\u2019ex presidente degli Stati Uniti d\u2019America Barack Obama insieme ad altre persone all\u2019interno di un laboratorio.", "Secondo il testo che accompagna l\u2019immagine la scena mostrerebbe \u00abFauci, Melinda Gates, Obama, nel laboratorio di Wuhan nel 2015\u00bb, citt\u00e0 in Cina e primo epicentro della pandemia di nuovo coronavirus.", "Si tratta di una serie di notizie false, da noi gi\u00e0 smentite in precedenza.", "Andiamo con ordine.", "Come abbiamo verificato ad aprile 2020, il premio Nobel per la Medicina 2018 Tasuku Honjo non ha mai rilasciato la dichiarazione che gli viene attribuita nel post oggetto di analisi.", "Lo scienziato ha smentito di aver mai fatto una simile affermazione.", "Passiamo alla foto.", "Come abbiamo gi\u00e0 dimostrato , l\u2019immagine \u00e8 stata scattata a dicembre 2014 e mostra Barack Obama, l\u2019immunologo Anthony Fauci e l\u2019allora segretaria del Dipartimento americano della salute e dei servizi umani Sylvia Burwell (e non Melinda Gates, moglie di Bill Gates), all\u2019interno dell\u2019Istituto nazionale della Salute nel Maryland (Stati Uniti) in compagnia della dott.ssa Nancy Sullivan (la persona con il camice bianco).", "L\u2019argomento dell\u2019incontro era la ricerca sull\u2019ebola.", "Infine, su Facta ci siamo occupati delle teorie del complotto sull\u2019origine artificiale del nuovo coronavirus.", "Lo scorso 10 febbraio un team di scienziati inviato a Wuhan dall\u2019Organizzazione mondiale della sanit\u00e0 (Oms) per indagare sulle origini della pandemia di Covid-19, ha definito estremamente improbabile che il lavoro all\u2019interno del laboratorio di Wuhan fosse la causa dell\u2019epidemia che ha colpito la citt\u00e0 alla fine del 2019.", "Peter Ben Embarek, membro della squadra investigativa e specialista danese in sicurezza alimentare e malattie degli animali, ha dichiarato che l\u2019origine artificiale del virus \u00abnon \u00e8 un\u2019ipotesi che suggeriamo necessiti ulteriori studi\u00bb."], "category": "Notizia Falsa", "publish_date": "2021-02-17", "tags": ["#verabot", "coronavirus sars-cov-2", "covid-19", "istituto di virologia di wuhan", "tasuku honjo", "wuhan"], "links": ["https://www.facebook.com/margarethageertruida.zelle.16/posts/414929776457051", "https://www.epicentro.iss.it/coronavirus/sars-cov-2", "https://facta.news/notizia-falsa/2020/04/28/no-il-premio-nobel-giapponese-tasuku-honjo-non-ha-detto-che-il-nuovo-coronavirus-e-stato-creato-dallessere-umano/", "https://www.nobelprize.org/prizes/medicine/2018/honjo/facts/", "https://www.britannica.com/biography/Tasuku-Honjo", "http://www2.mfour.med.kyoto-u.ac.jp/en/index.html", "https://facta.news/fuori-contesto/2020/07/10/barack-obama-melinda-gates-e-anthony-fauci-non-sono-stati-fotografati-in-un-laboratorio-di-wuhan-nel-2015/", "https://directorsblog.nih.gov/tag/president-barack-obama/", "https://facta.news/storie/2020/10/06/pandemie-teorie-del-complotto-e-virus-usciti-dal-laboratorio-una-storia-che-si-ripete/", "https://www.bmj.com/content/372/bmj.n428", "https://www.bmj.com/content/372/bmj.n428"]}
{"url": "https://facta.news/notizia-falsa/2021/02/18/il-vaccino-di-moderna-non-contiene-un-sistema-operativo-che-hackera-le-funzioni-biologiche/", "title": "Il vaccino di Moderna non contiene un \u00absistema operativo\u00bb che \u00abhackera le funzioni biologiche\u00bb", "content": ["Il 13 gennaio 2021 su Facebook \u00e8 stata pubblicata un\u2019immagine contenente un messaggio in cui si legge che le iniezioni del vaccino a mRna contro il nuovo coronavirus Sars-CoV-2 prodotto dalla casa farmaceutica Moderna sarebbero \u00abun \u201csistema operativo\u201d progettato per programmare gli esseri umani e hackerare le loro funzioni biologiche\u00bb.", "Questa notizia \u00e8 falsa e potenzialmente pericolosa vista l\u2019emergenza sanitaria in corso.", "Andiamo con ordine.", "Come abbiamo spiegato in questo approfondimento , lo scopo di un vaccino \u00e8 istruire il sistema immunitario a riconoscere un agente patogeno.", "Per fare questo, di norma viene somministrato o il virus intero \u2013 inattivato con metodi chimici, o una variante incapace di causare la malattia \u2013 o frammenti di esso.", "Il vaccino a mRna , invece, immette nel nostro organismo l\u2019mRna con le istruzioni per costruire una proteina del virus.", "L\u2019mRna viene catturato, tradotto in proteine e il vaccino induce il nostro organismo a creare, per un breve periodo di tempo, le proteine del virus che il nostro sistema immunitario imparer\u00e0 poi a riconoscere.", "I vaccini a mRna sono una tecnologia innovativa ma gi\u00e0 in sviluppo da tempo e su cui erano gi\u00e0 stati fatti numerosi esperimenti e studi clinici.", "I motivi che negli anni hanno incentivato lo sviluppo di questa tecnologia sono la maggiore sicurezza, la flessibilit\u00e0 e la facilit\u00e0 di produzione su larga scala di vaccini rispetto a tecnologie pi\u00f9 tradizionali.", "Passiamo al contenuto del post oggetto della nostra verifica.", "Moderna sul proprio sito ha pubblicato una nota in cui afferma che se l\u2019uso dell\u2019mRna come medicinale funziona per una malattia, dovrebbe funzionare anche per altre con il risultato di migliorare \u00abin modo significativo il modo in cui i farmaci vengono scoperti, sviluppati e prodotti\u00bb.", "Moderna spiega che \u00abriconoscendo l\u2019ampio potenziale della scienza dell\u2019mRna, abbiamo deciso di creare una piattaforma tecnologica per mRna che funzioni in modo molto simile a un sistema operativo di un computer.", "\u00c8 progettato in modo che possa essere collegato e riprodotto in modo intercambiabile con diversi programmi.", "Nel nostro caso, il \u201cprogramma\u201d o \u201capp\u201d \u00e8 il nostro farmaco mRna\u00bb.", "Come si pu\u00f2 vedere, quindi, Moderna ha utilizzato l\u2019espressione \u00absistema operativo\u00bb non in senso letterale, ma metaforico per spiegare che la scienza dell\u2019mRna \u00e8 paragonabile a un sistema operativo perch\u00e9 pu\u00f2 essere utilizzata per affrontare pi\u00f9 malattie diverse.", "Il vaccino a mRna non pu\u00f2 quindi \u00abhackerare\u00bb le funzioni biologiche delle persone.", "Su Facta ci siamo occupati pi\u00f9 volte della disinformazione sui vaccini a mRna contro il nuovo coronavirus ( qui e qui , ad esempio).", "Per consultare la sezione del nostro sito dedicata a tutti i contenuti finora pubblicati sui vaccini contro la Covid-19, clicca qui ."], "category": "Notizia Falsa", "publish_date": "2021-02-18", "tags": ["#verabot", "covid-19", "moderna", "nuovo coronavirus sars-cov-2", "vaccino covid", "vaccino moderna", "vaccino mrna"], "links": ["https://www.facebook.com/photo/?fbid=178737293989109&set=ecnf.100055585185122", "https://www.epicentro.iss.it/vaccini/covid-19-vaccino-moderna", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://facta.news/glossario/vaccino/", "https://facta.news/glossario/mrna/", "https://www.modernatx.com/mrna-technology/mrna-platform-enabling-drug-discovery-development", "https://www.reuters.com/article/uk-factcheck-operating-system/fact-check-the-covid-19-vaccine-is-not-an-operating-system-designed-to-program-humans-idUSKBN2A913W", "https://facta.news/notizia-falsa/2020/12/18/no-il-vaccino-a-mrna-contro-la-covid-19-non-modifica-il-dna/", "https://facta.news/storie/2021/01/04/vaccini-e-covid-19-viaggio-nella-disinformazione-europea/", "https://facta.news/speciale-vaccini/"]}
{"url": "https://facta.news/notizia-falsa/2021/02/18/no-walter-ricciardi-non-ha-proposto-di-fucilare-negazionisti-e-no-vax/", "title": "No, Walter Ricciardi non ha proposto di \u00abfucilare negazionisti e no-vax\u00bb", "content": ["Il 17 febbraio 2021 su Twitter \u00e8 stato pubblicato lo screenshot di un presunto articolo di TgCom24 , contenente una foto di Walter Ricciardi \u2013 consulente del ministro della Salute Roberto Speranza \u2013 e un titolo che recita: \u00abCoronavirus, Ricciardi: Chiudere tutto, fucilare negazionisti e no-vax\u00bb.", "L\u2019articolo \u00e8 datato 14 febbraio 2021 e sarebbe stato pubblicato alle ore 12:33 nella sezione dedicata alla cronaca del portale d\u2019informazione.", "Si tratta di una notizia falsa.", "Una tale dichiarazione non compare su alcun mezzo d\u2019informazione, nazionale o internazionale, n\u00e9 tra le comunicazioni del ministero della Salute.", "Alle 12:33 del 14 febbraio 2021 TgCom24 ha realmente pubblicato un articolo contenente una dichiarazione di Ricciardi, ma il reale titolo \u00e8 \u00abCoronavirus, Ricciardi: \u201cChieder\u00f2 a Speranza un lockdown totale\u201d\u00bb.", "Il contenuto oggetto della nostra verifica \u00e8 dunque un fotomontaggio, realizzato partendo da un articolo reale, ma di segno completamente diverso."], "category": "Notizia Falsa", "publish_date": "2021-02-18", "tags": ["ministero della salute", "negazionisti", "no-vax", "roberto speranza", "tgcom24", "walter ricciardi"], "links": ["https://twitter.com/ADA79991318/status/1361587205303599104", "https://docenti.unicatt.it/ppd2/it/docenti/16336/gualtiero-ricciardi/profilo", "http://www.salute.gov.it/portale/ministro/p4_3.jsp?lingua=italiano&label=ministro", "http://www.salute.gov.it/portale/nuovocoronavirus/archivioComunicatiNuovoCoronavirus.jsp", "https://www.tgcom24.mediaset.it/cronaca/coronavirus-ricciardi-chieder-a-speranza-un-lockdown-totale_28695155-202102k.shtml"]}
{"url": "https://facta.news/notizia-falsa/2021/02/18/rocco-casalino-non-si-e-candidato-per-le-future-primarie-del-pd/", "title": "Rocco Casalino non si \u00e8 candidato \u00abper le future primarie del Pd\u00bb", "content": ["Il 17 febbraio 2021 su Twitter \u00e8 stato pubblicato un testo che recita: \u00abCasalino si candida per le future primarie del PD..", "AUGURIIIIIIII\u00a0 PD5SLEU\u00bb.", "Il riferimento \u00e8 a Rocco Casalino, ex portavoce della presidenza del Consiglio e in passato candidato per il Movimento 5 Stelle al consiglio regionale della Regione Lombardia.", "Si tratta di una notizia falsa.", "Le primarie sono lo strumento utilizzato dal Partito Democratico per delegare ai suoi elettori o ai suoi iscritti (a seconda delle circostanze) la scelta del candidato che ricoprir\u00e0 un ruolo nel partito o lo rappresenter\u00e0 in una contesa elettorale.", "Le ultime elezioni primarie celebrate dal Pd risalgono al 3 marzo 2019 e individuarono Nicola Zingaretti come segretario nazionale del partito.", "Al momento il Partito Democratico non ha dato il via a nuove primarie.", "Quanto a Rocco Casalino, la sua presunta candidatura \u00abper le future primarie del Pd\u00bb non trova riscontro su nessun mezzo d\u2019informazione, nazionale o internazionale.", "Esiste invece un articolo di AdnKronos del 16 febbraio (il giorno precedente al tweet oggetto della nostra verifica) dal titolo \u00abCasalino: \u201cCandidarmi?", "Ci sto pensando\u201d\u00bb.", "Il riferimento \u00e8 a un\u2019intervista rilasciata lo stesso giorno alla trasmissione televisiva Porta a Porta (Rai1) nella quale Casalino aveva parlato del suo ritiro da candidato consigliere comunale della Regione Lombardia (nel 2011) e aveva sostenuto di pensare ad una nuova generica candidatura ( minuto 05:27 ).", "Nell\u2019intervista non compare alcun riferimento alle primarie del Pd, ma viene spesso sottolineata la sua appartenenza al Movimento 5 Stelle."], "category": "Notizia Falsa", "publish_date": "2021-02-18", "tags": ["movimento 5 stelle", "partito democratico", "primarie", "rocco casalino"], "links": ["https://twitter.com/mariotoscana196/status/1361991698696589314", "http://presidenza.governo.it/AmministrazioneTrasparente/Personale/curriculum/dettaglio.asp?d=23912&queryInServizio=nocessa", "https://www.milanotoday.it/politica/rocco-casalino-candidato-grillo.html", "https://www.partitodemocratico.it/congresso-2019/delibera-n-65-vademecum-primarie/", "https://www.repubblica.it/dossier/politica/primarie-pd/2019/03/03/news/primarie_pd_risultati_nicola_zingaretti_maurizio_martina_roberto_giachetti-220634508/", "https://www.adnkronos.com/casalino-candidarmi-ci-sto-pensando_1zioHYEkR3rLlGaI8QxLjA?refresh_ce", "https://www.youtube.com/watch?v=j8TWxSJEKcc&ab_channel=Rai", "https://youtu.be/j8TWxSJEKcc?t=328", "https://youtu.be/j8TWxSJEKcc?t=328"]}
{"url": "https://facta.news/notizia-falsa/2021/02/12/non-e-vero-che-il-vaccino-pfizer-biontech-ha-causato-la-morte-di-tantissimi-operatori-sanitari/", "title": "Non \u00e8 vero che il vaccino Pfizer/BioNTech ha causato la morte di \u00abtantissimi operatori sanitari\u00bb", "content": ["Il 9 febbraio 2021 su Facebook \u00e8 stata pubblicata un\u2019immagine che riporta la notizia secondo cui in Italia sarebbero morti \u00abtantissimi operatori sanitari\u00bb a causa del vaccino contro il nuovo coronavirus Sars-CoV- prodotto da Pfizer/BioNTech.", "Proprio per questo motivo, sarebbe stato bloccato \u00abl\u2019arrivo di questi vaccini destinati all\u2019Italia\u00bb.", "Questa notizia non trova riscontro in nessuna testata nazionale e locale e in nessun comunicato ufficiale delle autorit\u00e0 competenti.", "Si tratta quindi di una notizia frutto di fantasia.", "Il vaccino contro la Covid-19 prodotto da Pfizer/BioNTech \u00e8 stato il primo autorizzato dalla Commissione europea dopo la raccomandazione dell\u2019Agenzia europea del farmaco (Ema) dello scorso 21 dicembre.", "Il giorno successivo, il 22 dicembre 2020, l\u2019Agenzia italiana del farmaco (Aifa) ha autorizzato l\u2019immissione in commercio del vaccino in Italia per le persone di et\u00e0 pari o superiore a 16 anni.", "Il 7 gennaio 2021 l\u2019Aifa ha autorizzato un secondo vaccino anti Covid-19 prodotto da Moderna.", "Il 30 gennaio, poi, l\u2019Aifa ha dato il via libera al vaccino di AstraZeneca.", "Sempre l\u2019Aifa, il 4 febbraio, ha pubblicato il primo Rapporto di farmacovigilanza sui vaccini Covid-19.", "Come riportato nel comunicato, \u00abi dati raccolti e analizzati riguardano le segnalazioni di sospetta reazione avversa registrate nella Rete Nazionale di Farmacovigilanza tra il 27 dicembre 2020 e il 26 gennaio 2021 per i vaccini in uso nella campagna vaccinale in corso\u00bb.", "Le segnalazioni cui si fa riferimento riguardano soprattutto \u00abla prima dose del vaccino Pfizer/BioNTech (99 per cento), che \u00e8 stato il pi\u00f9 utilizzato e solo in minor misura il vaccino Moderna (1 per cento)\u00bb.", "Nell\u2019arco temporale preso in esame sono state raccolte \u00ab7.337 segnalazioni su un totale di 1.564.090 dosi somministrate, di cui il 92,4 per cento sono riferite a eventi non gravi, come dolore in sede di iniezione, febbre, astenia/stanchezza, dolori muscolari\u00bb.", "Le segnalazioni classificate come \u00abgravi\u00bb sono state il 7,6 per cento del totale e per queste \u00e8 in corso un valutazione del nesso causale con i vaccini.", "Sono poi stati segnalati anche \u00ab13 decessi avvenuti nelle ore successive alla vaccinazione\u00bb ma che \u00abnon sono risultati correlati alla vaccinazione\u00bb.", "L\u2019Aifa quindi conclude che in base alle analisi \u00abcondotte sui dati fin qui acquisiti\u00bb si conferma \u00abun buon profilo di sicurezza\u00bb dei vaccini Pfizer/BioNTech e Moderna .", "Come abbiamo spiegato in un nostro approfondimento , al momento nel mondo non risultano casi di decessi direttamente collegati ai vaccini contro la Covid-19.", "La comunit\u00e0 scientifica \u00e8 concorde sull\u2019utilit\u00e0 e sulla sicurezza dei vaccini approvati contro il nuovo coronavirus.", "Infine, le prime fiale del vaccino Pfizer/BionNTech sono arrivate in Italia lo scorso 25 dicembre e il piano vaccinale nazionale \u00e8 partito due giorni dopo.", "L\u2019arrivo in Italia delle fiale del vaccino Pfizer/BioNTech (insieme ad altri vaccini) non \u00e8 stato mai bloccato e proseguir\u00e0 per tutto il 2021, come previsto dal piano del governo italiano."], "category": "Notizia Falsa", "publish_date": "2021-02-12", "tags": ["#verabot", "covid-19", "nuovo coronavirus sars-cov-2", "operatori sanitari", "vaccino covid", "vaccino pfizer"], "links": ["https://www.facebook.com/photo/?fbid=10221995424868545&set=basw.AbrXrzJXKDeaSITsAw1P2lLP5L4bkwNrkartExEC7JUqlHzlsuLx4sBitY90cYfeUCwkARHRFqcE_EGBdcy0n35OYaYIdvsONPuUvLa88uUP5_EFF0bsfzuyCvsYvYeMpV87ToQBYjUEdzcSKqhehJLhjD9VDCeynKtoM4llW5FKSQ0DlRPE8NDNTtf96wc33uUsX_DUEToMC-d02aRT5j2q&opaqueCursor=AboopXvVHdghsVYRXVAzkN1T2h34mheWJ_4M1Q9UrkxG7yPxU0JSNdrVx0CzpZ6m6RaxxfihkNGlewWr77ruoLus3yu_z3SapKuB_mwGNacsB4mZ7OqrI_xssZ9ZEfRzNJgbAHZ4yWo3fdOFskOQouT4qyNDErNWQeugkp0xN4-SE30T9GTcOyn-fUfUU5oakxDBApYYsuLprm-ClpzVq0SwgPq5IRwUq_SiL_ga6kMwjoIvmUbYMIm3s52CqEp-Ehy0s1N-1OFpBZuUsyPcKMdT171CKxZGSqH-96bQdg-dic__Lc6JiKZeNT6vwx8s9cTjf8TeICC80VsOy5dUAYEQ7Gjfn0yd4H-RWMEc2-BIrd3Akrs918wJpA8ULDtG9iJ266qxFuZZNwggnC0GJEUPJsdEAGIsi-69FiqALKQauhLC9gUjReTj6X-lEjVwtXtFqWWXqickCGPZ_6me0GzJ_3TkBAlWFfuf4NgW26h6VmJFcO5D4N7UGerukZPWqpJ-Bd185l3TS81ATQVfxRiTwXYxZHT7zzO72VCQrrgoScJB1KBgcd16ZAK5ozR1HwaOjh8IdOJEVnuXyB8656VAjybd89tTdHCL-sBRUmHD3kSAKvMndgcKKTrSsD90p5aiNc82qTZy9y1xxdsaLY5PRMqZKHLZDzo1xvVhdXzQ5c1ziFDbsA5OTjWG6sBaDgMcKhEi3D--Mm9yPm7MgkPwn2L3R7ZMe_HAX8VZbsZ0eQ", "https://www.epicentro.iss.it/vaccini/covid-19-vaccino-pfizer-biontech#:~:text=Il%2022%20dicembre%202020%2C%20l,o%20superiore%20a%2016%20anni.", "https://www.ema.europa.eu/en/news/ema-recommends-first-covid-19-vaccine-authorisation-eu", "https://www.aifa.gov.it/-/autorizzato-il-vaccino-biontech-pfizer", "https://www.aifa.gov.it/-/covid-19-aifa-autorizza-vaccino-moderna#:~:text=L'Agenzia%20Italiana%20del%20Farmaco,o%20superiore%20a%2018%20anni.", "https://www.aifa.gov.it/web/guest/-/aifa-autorizzato-vaccino-astrazeneca", "https://www.aifa.gov.it/-/primo-rapporto-aifa-sulla-sorveglianza-dei-vaccini-covid-19", "https://www.aifa.gov.it/-/primo-rapporto-aifa-sulla-sorveglianza-dei-vaccini-covid-19", "https://facta.news/storie/2021/02/04/io-non-mi-vaccino-perche-gli-errori-della-campagna-antivax-del-movimento-3v/", "https://www.dw.com/en/fact-check-are-covid-19-vaccines-causing-deaths/a-56458746", "https://www.who.int/news/item/16-01-2021-scientists-tackle-vaccine-safety-efficacy-and-access-at-global-r-d-forum", "https://www.repubblica.it/cronaca/2020/12/25/news/vaccino_arrivato_in_italia_il_primo_furgone_con_i_vaccini-279823515/", "https://info.vaccinicovid.gov.it/?gclid=CjwKCAiA65iBBhB-EiwAW253W9lWKI8DCKZPiSBvy6wuyZWvIB7_Oed2URVXcd-eDMHPmUNLsGaQrRoCP14QAvD_BwE", "http://www.salute.gov.it/imgs/C_17_pagineAree_5452_4_file.pdf"]}
{"url": "https://facta.news/notizia-imprecisa/2021/02/12/la-lattoferrina-protegge-dal-virus-ma-per-ora-solo-le-cellule-in-provetta/", "title": "La lattoferrina \u00abprotegge dal virus\u00bb, ma per ora solo le cellule in provetta", "content": ["L\u201911 febbraio 2021 la redazione di Facta ha ricevuto via Whatsapp la richiesta di verificare un articolo pubblicato l\u20198 febbraio 2021 dal sito CanaleDieci , intitolato \u00abCovid, arriva la conferma: la lattoferrina protegge dal virus\u00bb.", "L\u2019articolo riporta che \u00abgli scienziati italiani hanno dimostrato la sua capacit\u00e0 oggettiva nel combattere l\u2019ingresso del virus nel corpo, impedendo alle cellule di infettarsi\u00bb.", "La fonte \u00e8 uno studio condotto dalle universit\u00e0 di Padova, Milano e Pisa e dalla Advanced Analytical Technologies di Piacenza, pubblicato il 23 gennaio 2021 dalla rivista scientifica Nutrients.", "Lo studio \u00e8 presentato, all\u2019interno dell\u2019articolo segnalato, in modo impreciso.", "Vediamo quali sono i fatti.", "La lattoferrina \u00e8 una proteina naturalmente presente nel latte e nelle secrezioni mucose, in commercio anche come integratore alimentare e nota per avere propriet\u00e0 antivirali.", "Ne avevamo parlato approfonditamente in questa storia , a cui rimandiamo per saperne di pi\u00f9.", "Veniamo allo studio pubblicato su Nutrients.", "Gli autori hanno verificato la capacit\u00e0 della lattoferrina di inibire l\u2019infezione di cellule umane in provetta da parte del virus Sars-CoV-2, responsabile della pandemia di Covid-19.", "I risultati dello studio suggeriscono che la lattoferrina riduca parzialmente l\u2019infezione da parte del virus (dal 7 al 24 per cento, a seconda del protocollo sperimentale utilizzato) e mostra che la lattoferrina potrebbe indurre le cellule a produrre una corretta risposta immunitaria contro il virus.", "Tutto questo \u00e8 scientificamente interessante, ma \u00e8 ben lontano dal dimostrare che la lattoferrina \u00abprotegge dal virus\u00bb o che abbia una capacit\u00e0 \u00aboggettiva\u00bb di \u00abcombattere l\u2019ingresso del virus\u00bb, come riportato nell\u2019articolo oggetto di verifica.", "Innanzitutto, i dati mostrano che la lattoferrina impedisce solo di poco al virus di infettare cellule umane.", "In secondo luogo, e cosa pi\u00f9 importante, c\u2019\u00e8 una enorme differenza tra le condizioni artificiali di uno studio in vitro e l\u2019efficacia di un trattamento terapeutico su pazienti in carne e ossa, che deve passare attraverso tre fasi di studi clinici .", "In media solo il 9,6 per cento dei farmaci che entrano in sperimentazione di fase 1 sui pazienti dimostra abbastanza efficacia e sicurezza per essere approvato.", "In conclusione, lo studio discusso esiste e mostra risultati di interesse scientifico che potrebbero giustificare ulteriori studi sulla lattoferrina.", "Senza nulla togliere al valore della ricerca, deve essere per\u00f2 chiaro che questi dati non sono una \u00abconferma\u00bb: sono dati sperimentali su cellule in laboratorio, e serviranno studi clinici per dimostrare che la lattoferrina possa essere d\u2019aiuto contro la Covid-19."], "category": "Notizia imprecisa", "publish_date": "2021-02-12", "tags": ["#verabot", "coronavirus sars-cov-2", "covid-19", "esperimenti", "lattoferrina", "studi clinici"], "links": ["https://canaledieci.it/news/covid-lattoferrina-protegge/?fbclid=IwAR0T0GFF0mY-azp_8hS0vdkL_TIPe4ZhEIW9juQ93vf8kZ1f8vP_CX3HCIc", "https://www.mdpi.com/2072-6643/13/2/328", "https://facta.news/storie/2020/10/27/perche-si-parla-della-ricerca-italiana-sulla-lattoferrina-e-che-cosa-centra-con-la-covid-19/", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://www.bio.org/sites/default/files/legacy/bioorg/docs/Clinical%20Development%20Success%20Rates%202006-2015%20-%20BIO,%20Biomedtracker,%20Amplion%202016.pdf#page=8", "https://facta.news/glossario/studio-clinico/"]}
{"url": "https://facta.news/notizia-vera/2021/02/12/la-truffa-del-codice-a-sei-cifre-per-entrare-illegalmente-negli-account-whatsapp-esiste-davvero/", "title": "La truffa del \u00abcodice a sei cifre\u00bb per entrare illegalmente negli account WhatsApp esiste davvero", "content": ["Il 12 febbraio 2021 la redazione di Facta ha ricevuto una segnalazione via WhatsApp che chiedeva di verificare l\u2019esistenza di una \u00abtruffa del codice a sei cifre\u00bb, che permetterebbe ad hacker malintenzionati di accedere illegalmente agli account WhatsApp di ignari utenti.", "La segnalazione \u00e8 accompagnata da un articolo pubblicato l\u201911 febbraio dal sito web seguonews.it che spiega come il raggiro sfrutti \u00abil codice di 6 cifre necessario per il trasferimento rapido dell\u2019app di messaggistica che avviene quando viene cambiato lo smartphone o il numero di telefono\u00bb.", "Si tratta di una notizia vera.", "A mettere in guardia gli utenti dalla truffa \u00e8 stata il 18 gennaio 2021 la Polizia Postale, con un comunicato in cui evidenziava la pericolosit\u00e0 di un semplice messaggio che recita \u00abCiao, ti ho inviato un codice per sbaglio, potresti rimandarmelo?\u00bb.", "Messaggi simili giungono agli utenti WhatsApp da numeri in rubrica \u2013 a loro volta vittime del raggiro \u2013 e possono sembrare innocui, ma sono in realt\u00e0 studiati per \u201crubare\u201d gli account registrati sulla nota app di messaggistica.", "La dinamica \u00e8 semplice: per accedere a WhatsApp da un nuovo dispositivo \u00e8 necessario superare un livello di sicurezza minimo, che consiste nel richiedere un codice a sei cifre, inviato dall\u2019azienda tramite sms.", "Solo il possessore del numero di cellulare indicato potr\u00e0 conoscere il codice e accedere cos\u00ec a WhatsApp.", "Come spiega la Polizia Postale, nel caso della frode in questione \u00abla procedura \u00e8 stata iniziata da un hacker che, utilizzando il vostro numero di cellulare, vuole impossessarsi del vostro account, e per completare la procedura ha bisogno del codice che solo voi potete inviare\u00bb.", "Per questo motivo gli ideatori della truffa hanno inventato lo stratagemma del finto messaggio, nel quale \u00abil malintenzionato vi chiede il codice dicendo di avervelo mandato per sbaglio\u00bb conclude la Polizia.", "Si tratta dunque di una truffa realmente esistente, finalizzata al furto d\u2019identit\u00e0 su WhatsApp.", "Per difendersi, la Polizia Postale riporta alcuni pratici consigli: mai condividere il proprio codice personale con altri utenti e nel caso ci\u00f2 fosse gi\u00e0 accaduto, richiedere immediatamente una seconda verifica, cos\u00ec da estromettere dall\u2019applicazione il truffatore.", "Se siete stati vittime nella frode, \u00e8 necessario invece segnalarlo alla Postale, cos\u00ec da proteggere le altre potenziali vittime della catena.", "La Polizia postale \u00e8 sempre disponibile anche attraverso il portale www.commissariatodips.it ."], "category": "Notizia Vera", "publish_date": "2021-02-12", "tags": ["codice a sei cifre", "polizia postale", "truffa", "whatsapp"], "links": ["https://archive.is/fsIj3", "https://www.poliziadistato.it/articolo/3860055427de4b8962420633", "http://www.commissariatodips.it/"]}
{"url": "https://facta.news/notizia-falsa/2021/02/12/queste-foto-di-due-aerei-presidenziali-non-dimostrano-che-trump-e-ancora-in-carica/", "title": "Queste foto di due aerei presidenziali non dimostrano che Trump \u00e8 ancora in carica", "content": ["Il 6 febbraio 2021 su Facebook sono state pubblicate le foto di due aerei, fermi sulla pista di un aeroporto.", "Il primo scatto mostra l\u2019esterno di un aereo con la cabina colorata di blu e nella stessa immagine compare la scritta \u00abAir force Trump 1\u00bb.", "La seconda foto mostra un altro aereo con la cabina con dei colori differenti.", "Anche in questa foto compare una scritta; si legge \u00abBoing 737 Biden\u00bb.", "Le due foto sono accompagnate da questo commento, scritto da chi ha pubblicato il contenuto su Facebook: \u00abBuongiorno persone lucide!", "Foto 1: AIR FORCE 1 aereo presidenziale DI Trump!", "Prima della falsa elezione.", "Foto 2: BOING 757 spacciato per un AF1 di Biden ieri Sar\u00e0 traumatico per chi non vuol vedere\u00bb.", "Il riferimento \u00e8 alla convinzione , nata tra i sostenitori della teoria priva di fondamento QAnon ( qui un nostro articolo di approfondimento sul tema), che il presidente degli Stati Uniti d\u2019America Joe Biden abbia utilizzato un finto Air force one e che quindi Donald Trump sia ancora il presidente in carica.", "Si tratta di una notizia falsa.", "La foto con l\u2019Air force one utilizzato da Trump \u00e8 stata scattata il 20 gennaio 2021, giorno dell\u2019inaugurazione della nuova amministrazione Biden, e immortala l\u2019ex presidente Usa in procinto di compiere il suo ultimo volo come presidente degli Stati Uniti d\u2019America verso la Florida ( dove vive ), come si pu\u00f2 verificare qui .", "L\u2019immagine con l\u2019aereo di Biden mostra invece un momento dell\u2019arrivo del neo presidente, lo scorso 5 febbraio, all\u2019aeroporto di Wilmington, nello Stato di Delaware ( dove ha casa ), dopo un volo di 25 minuti da Washington.", "Per questo breve viaggio Biden ha volato su di un C-32 dell\u2019Air Force (un aereo simile a un Boeing 757-200 ) che di solito viene utilizzato dal vice presidente e non su di un VC-25A , comunemente noto come Air force one, cio\u00e8 l\u2019aereo del Presidente degli Stati Uniti d\u2019America.", "Come ha ricostruito il sito di fact-checking statunitense Snopes , non \u00e8 raro che un C-32 venga utilizzato al posto dell\u2019Air Force One per brevi viaggi all\u2019interno del Paese o per voli verso aeroporti pi\u00f9 piccoli, come quello di Wilmington.", "Anche Trump, quando era presidente, ha utilizzato un C-32 per alcuni viaggi presidenziali, come si pu\u00f2 verificare qui .", "Inoltre, precisiamo che tecnicamente qualsiasi aereo dell\u2019 Air Force (indipendentemente dal tipo di modello) viene designato, quando trasporta il presidente degli Stati Uniti, con il nominativo \u201cAir Force One\u201d, come si legge sul sito della Casa Bianca."], "category": "Notizia Falsa", "publish_date": "2021-02-12", "tags": ["air force one", "donald trump", "joe biden", "qanon"], "links": ["https://www.facebook.com/photo.php?fbid=10222734478462940&set=a.4441801335517&type=3&theater", "https://twitter.com/Shayan86/status/1358107314415423490", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.whitehouse.gov/administration/president-biden/", "https://www.whitehouse.gov/about-the-white-house/the-grounds/air-force-one/", "https://viaggi.corriere.it/eventi/mar-a-lago-donald-trump-presidente-usa-villa-casa-bianca/", "https://www.thejournal.ie/biden-inauguration-liveblog-5330331-Jan2021/", "https://www.axios.com/bidens-first-af1-flight-president-9fde9683-9964-424d-8205-2eebfac627f8.html", "https://www.townandcountrymag.com/leisure/real-estate/a33809100/joe-biden-real-estate-homes/", "https://www.af.mil/About-Us/Fact-Sheets/Display/Article/104518/c-32/", "https://www.azal.az/it/about/boeing-757-200", "https://www.af.mil/About-Us/Fact-Sheets/Display/Article/104518/c-32/", "https://www.af.mil/About-Us/Fact-Sheets/Display/Article/104588/vc-25-air-force-one/", "https://www.snopes.com/fact-check/biden-fake-air-force-one/", "https://youtu.be/oMwtyj37UdU?t=21", "https://it.wikipedia.org/wiki/United_States_Air_Force#:~:text=La%20United%20States%20Air%20Force,degli%20Stati%20Uniti%20d'America.", "https://www.whitehouse.gov/about-the-white-house/the-grounds/air-force-one/"]}
{"url": "https://facta.news/immagine-modificata/2021/02/15/lamorgese-non-ha-indossato-una-mascherina-con-la-scritta-refugees-welcome-durante-il-giuramento/", "title": "Lamorgese non ha indossato una mascherina con la scritta \u00abRefugees Welcome\u00bb durante il giuramento", "content": ["Il 13 febbraio 2021 su Facebook \u00e8 stata pubblicata una foto che mostra Luciana Lamorgese indossare una mascherina con la scritta \u00abRefugees Welcome\u00bb (in italiano, \u00abBenvenuti rifugiati\u00bb) durante il giuramento da ministra dell\u2019Interno del nuovo governo guidato Mario Draghi .", "Nella foto compare anche questa scritta: \u00abIl giuramento della Lamorgese con lo slogan pro migranti!!!\u00bb.", "Il riferimento \u00e8 al network europeo Refugees Welcome nato nel 2014 e che opera nel campo delle politiche dell\u2019accoglienza e dell\u2019inclusione sociale dei rifugiati.", "La notizia oggetto della nostra analisi \u00e8 falsa.", "L\u2019immagine \u00e8 stata modificata: in quella originale sulla mascherina della ministra dell\u2019Interno non compare alcuna scritta, come si pu\u00f2 verificare qui e qui ."], "category": "Immagine Modificata", "publish_date": "2021-02-15", "tags": ["immigrazione", "luciana lamorgese", "mario draghi", "migranti", "refugees welcome"], "links": ["https://www.facebook.com/photo.php?fbid=1467055993635662&set=a.329346630739943&type=3&theater", "https://www.interno.gov.it/it/ministero/luciana-lamorgese", "http://www.governo.it/it/media/il-giuramento-del-governo-draghi-al-quirinale/16214", "http://www.governo.it/it/governo/draghi/presidente-del-consiglio/mario-draghi", "https://www.refugees-welcome.net/", "https://www.quirinale.it/elementi/52232", "https://youtu.be/XO-c3H2oVGQ?t=584"]}
{"url": "https://facta.news/notizia-falsa/2021/02/08/no-mario-draghi-non-ha-detto-che-il-reddito-di-cittadinanza-e-uno-spreco-per-le-casse-del-paese/", "title": "No, Mario Draghi non ha detto che il reddito di cittadinanza \u00e8 uno \u00abspreco per le casse del Paese\u00bb", "content": ["Il 5 febbraio 2021 su Facebook \u00e8 stata pubblicata una foto del presidente del Consiglio incaricato (con riserva) Mario Draghi accompagnata da una sua presunta dichiarazione.", "Si legge: \u00abIl rdc?", "Uno spreco per le casse del paese, dobbiamo demolirlo come dobbiamo demolire tutti gli speechi [errore di battitura presente nel testo della foto, ndr ] di questa nazione, solo cos\u00ec possiamo ripartire, il mio primo impegno se verr\u00f2 eletto sar\u00e0 quello di sgravare lo stato da questo spreco\u00bb.", "Il riferimento \u00e8 al reddito di cittadinanza , misura voluta dal Movimento 5 Stelle e introdotta nel 2019 durante il governo Conte I. La dichiarazione oggetto di analisi non trova riscontro in nessuna testata nazionale, locale e internazionale e in nessun comunicato ufficiale del presidente del Consiglio incaricato.", "Si tratta quindi di una notizia frutto di fantasia.", "All\u20198 febbraio 2021 Draghi non ha rilasciato nessuna intervista e dichiarazione ufficiale riguardo alle misure politiche specifiche che un suo eventuale governo potrebbe portare avanti.\u00a0Il 6 febbraio, dopo la consultazione con Draghi, il capo politico del M5s Vito Crimi ha dichiarato ( qui dal minuto 01:21) che Draghi si \u00e8 mostrato sensibile alla richiesta del partito di non indebolire il reddito di cittadinanza.", "Secondo un\u2019indiscrezione fornita da La Stampa il 7 febbraio, da parte del presidente del Consiglio incaricato ci sarebbe stata un\u2019apertura verso il Movimento 5 Stelle, prevedendo un miglioramento e un rafforzamento del reddito di cittadinanza."], "category": "Notizia Falsa", "publish_date": "2021-02-08", "tags": ["mario draghi", "movimento 5 stelle", "reddito di cittadinanza"], "links": ["https://www.facebook.com/photo/?fbid=235823098076743&set=gm.3631518900322155", "https://www.quirinale.it/elementi/52093", "https://www.lavoro.gov.it/redditodicittadinanza/Pagine/default.aspx", "https://pagellapolitica.it/blog/show/946/identikit-del-governo-draghi-cosa-non-sappiamo-del-nuovo-esecutivo", "https://www.ansa.it/sito/videogallery/italia/2021/02/06/consultazioni-crimi-abbiamo-detto-a-draghi-di-non-indebolire-il-reddito-di-cittadinanza_8b22fa0b-c5b1-49a5-97ae-ba4a64ee6536.html", "https://www.lastampa.it/topnews/primo-piano/2021/02/07/news/apertura-di-draghi-ai-5s-il-reddito-di-cittadinanza-da-migliorare-e-rafforzare-1.39869725"]}
{"url": "https://facta.news/fuori-contesto/2021/02/08/no-non-esiste-una-correlazione-tra-la-morte-di-hank-aaron-e-il-vaccino-contro-la-covid-19/", "title": "No, non esiste una correlazione tra la morte di Hank Aaron e il vaccino contro la Covid-19", "content": ["Il 24 gennaio 2021 su Facebook sono state pubblicate due immagini .", "Nella prima compare il tweet pubblicato lo scorso 6 gennaio dalla leggenda del baseball statunitense Hank Aaron in cui dichiara di essere orgoglioso di aver fatto il vaccino contro il nuovo coronavirus.", "La seconda immagine mostra la notizia del decesso di Aaron avvenuto il 22 gennaio, all\u2019et\u00e0 di 86 anni.", "Sopra le immagini \u00e8 riportato questo testo: \u00abLeggenda del baseball americano, 86 anni.", "6 gennaio: \u201cFiero di farmi il vaccino\u201d.", "22 gennaio: MORTO\u00bb.", "Il post \u00e8 accompagnato da questo commento, scritto da chi ha condiviso il contenuto su Facebook che insinua un legame tra la vaccinazione e la morte: \u00abStrane coincidenze\u00bb.", "Il contenuto oggetto della nostra analisi \u00e8 fuorviante e veicola una notizia falsa.", "Il 5 gennaio Hank Aaron \u00e8 stato vaccinato contro il nuovo coronavirus presso la Morehouse School of Medicine ad Atlanta, in Georgia.", "Diciassette giorni dopo \u00e8 morto .", "Un portavoce dell\u2019ufficio del medico legale della contea di Fulton, contattato da PolitiFact , ha esaminato il corpo di Aaron dopo la sua morte e ha chiarito che la causa del decesso dell\u2019ex campione di baseball era naturale e non collegata al vaccino contro la Covid-19."], "category": "Fuori Contesto", "publish_date": "2021-02-08", "tags": ["#verabot", "covid-19", "hank aaron", "nuovo coronavirus sars-cov-2", "vaccino covid"], "links": ["https://www.facebook.com/photo/?fbid=792453931618180&set=basw.AbpTgWbbRA0EsmX89UL17dqHQKIdEY0QeazPNO91BuVZTh91QsDG1AJ7I-j-mrbul-C3m1_Ir7zdffE4pxg-vR_VStosaXTzV4XttYFi7pupOUBsMSwRCyjLTdAYOi7hT_koXZAMP-9N02Oihd2fxpVTwH5b7eFucixB2lXRWPIX3Q&opaqueCursor=Abps24T1US1rWH-DmixiXviA9eCb87z2gNbH3NqP3SNNlPqts0ZtwjFUhAd6aVs2Bu1bM5CjhOEi7M94eJhDh4rXBLBprofWCdpMW0uZwy0TxD05oHknJiMqRhoTHjCo28Pszh3Tr6wFjX5cTa_HQUD5Ctzx7sngqGY0RpOfXI-R9_KgNBmlO5uxY2czqVWTTb4itJuhz_AjfEcOp9h4blWqL6zmWe895D7v124gsUbbuRcJnwXJkaIoOM-9n2MGwKjlfvsGvWoZZ-NNl-kfGFqSmfT4vExgxPxn9Hx4q_A_D2Ig9m-8ifeDxeyCGjDMFM_SmwgFe-siWYhT1lyHNKPgLsH3s_uCLMJX6S-GbDY0IC-CNYNzSjXMFoQQ5k2fxZbWNZVIB-Xjz8w7Z3ZKTUZVuAM683pdnAiGEpQ_FFADgfs_h1pqeix-ZdvfBdlmDksX9lBdSIjGJHJ8EX6cGTECIHxLweTinYWnBROeu4Eqwl_zeXnjTDXHCjrLrSLLIauHG1Ttq9PH7BOvYfit2agnlJbZ6NJXNaXsscILG79xME1XQZ22c3QfR8RmPVzuJZ1U4SLv-SdRbqyhI7q-78kEBm24BEpoysq5OqPrsN7yFTNHRylxSrpS95pj2vsa20PLsFH5iLhwSqmbacmwPBOFcyqx4S36HLayiDCGp1y--LeTMagQxYYmS_yFaKP08Rk", "https://twitter.com/HenryLouisAaron/status/1346598799993667588", "https://www.baseball-reference.com/players/a/aaronha01.shtml", "https://apnews.com/article/georgia-andrew-young-hank-aaron-coronavirus-pandemic-atlanta-2f32ea8b2067d85202b2d22665fde739", "https://www.msm.edu/", "https://apnews.com/article/hank-aaron-dead-0fa32aff826d18bbeb9efedd42cd81a2", "https://www.politifact.com/factchecks/2021/jan/26/facebook-posts/no-evidence-covid-19-vaccine-caused-hank-aarons-de/"]}
{"url": "https://facta.news/notizia-satirica/2021/02/09/gerry-scotti-non-ha-insegnato-la-matematica-a-mario-draghi/", "title": "Gerry Scotti non ha insegnato la matematica a Mario Draghi", "content": ["Il 6 febbraio 2021 su Twitter \u00e8 stata pubblicata un\u2019immagine contenente una foto del conduttore televisivo Gerry Scotti, accompagnata da un testo in cui si legge: \u00abUn giorno Gerry Scotti stava uscendo da un negozio con una scatola di biscotti.", "Incroci\u00f2 lo sguardo di un bambino che piangeva con davanti un quaderno.", "Gli chiese \u201cPiccolo che succede?\u201d e il bimbo \u201cDevo finire questi compiti o i miei genitori non mi daranno da mangiare, ma non capisco la matematica\u201d.", "A quel punto Gerry porgendogli un biscotto disse \u201cSe te ne do un altro quanti ne avrai?\u201d.", "E il bimbo: \u201cDue?\u201d.", "E Gerry: \u201cEsatto.", "Ora conosci le addizioni\u201d.", "Quel bimbo era Mario Draghi\u00bb.", "Si tratta di un contenuto satirico, circolato senza il contesto necessario alla sua comprensione.", "L\u2019immagine contenente il racconto che ha come protagonisti Mario Draghi e Gerry Scotti \u00e8 stata pubblicata originariamente il 6 febbraio 2021 su Twitter dall\u2019utente @impercezione \u2013 senza alcun commento \u2013 ed \u00e8 stata ripresa da numerose pagine di meme, tra cui Pastorizia Never Dies e Automatizzato Comunismo Memetico .", "La storia dello scambio di battute tra il conduttore e il premier incaricato (con riserva) non trova riscontro su alcun mezzo di informazione, nazionale o internazionale, ed \u00e8 stata dunque inventata per fini ironici.", "A riprova di ci\u00f2, vale la pena precisare che Gerry Scotti ha oggi 64 anni , 9 in meno rispetto all\u2019ex presidente della Banca centrale europea, nato nel 1947."], "category": "Notizia Satirica", "publish_date": "2021-02-09", "tags": ["gerry scotti", "mario draghi", "matematica", "meme", "satira"], "links": ["https://twitter.com/FraSottile/status/1357976309163524096", "https://twitter.com/impercezione/status/1357965159445192705", "https://www.facebook.com/PastoriziaOfficial/photos/812299786035864", "https://www.facebook.com/automazionememetica/posts/502098564524730", "https://www.quirinale.it/elementi/52061", "https://www.corriere.it/moda/cards/gerry-scotti-diventato-nonno-nata-virginia-nome-suo-onore/nonno-gerry_principale.shtml", "https://www.treccani.it/enciclopedia/mario-draghi/"]}
{"url": "https://facta.news/senza-prove/2021/02/01/lindagine-sulle-siringhe-scelte-da-arcuri-e-reale-ma-per-ora-non-ci-sono-prove-di-un-costo-fino-a-sei-volte-superiore/", "title": "L\u2019indagine sulle siringhe scelte da Arcuri \u00e8 reale, ma per ora non ci sono prove di un costo \u00abfino a sei volte\u00bb superiore", "content": ["Il 29 gennaio 2021 la redazione di Facta ha ricevuto una segnalazione che chiedeva di verificare le informazioni contenute in un articolo pubblicato il 27 gennaio dal quotidiano Libero .", "L\u2019articolo oggetto della nostra verifica si intitola \u201cDomenico Arcuri, la Corte dei Conti indaga sulle siringhe: Pagate sei volte il costo originale\u201d e spiega che l\u2019attuale commissario per l\u2019emergenza sarebbe sotto la lente della procura contabile del Lazio che avrebbe aperto un fascicolo \u00absulla fornitura di 157 milioni di siringhe di precisione, le \u201cLuer lock\u201d, che secondo Arcuri sono le uniche in grado di estrarre sei dosi, invece di cinque, da ogni fiala del vaccino Pfizer\u00bb.", "Secondo quanto riferisce Libero , la spesa sostenuta dall\u2019Italia per questo particolare tipo di siringhe \u2013 che a breve tratteremo nel dettaglio \u2013 ammonterebbe a 10 milioni di euro, mentre gli aghi standard \u00abstando ad alcune ricostruzioni costerebbero sei volte in meno\u00bb.", "Mentre numerose fonti stampa confermano la notizia di un\u2019indagine della Corte dei Conti, non esiste alcuna prova certa circa l\u2019entit\u00e0 della spesa in eccesso sostenuta dall\u2019Italia.", "Andiamo con ordine.", "Innanzitutto, l\u2019indagine di cui parla Libero esiste davvero e, secondo quanto riferisce la Repubblica , sarebbe solo una tra quelle sul tavolo dei magistrati di Roma, che sono interessati anche alle \u00abforniture di mascherine e all\u2019appalto dei banchi scolastici con le rotelle\u00bb, di cui si \u00e8 occupato sempre Arcuri.", "La notizia \u00e8 stata riportata anche dal Fatto Quotidiano , che spiega come la procura non si sarebbe mossa in autonomia, ma dopo un esposto dell\u2019ex europarlamentare di Fratelli d\u2019Italia Enzo Rivellini .", "Veniamo ora ai fatti oggetto dell\u2019indagine.", "La Corte dei Conti intende verificare se la spesa sostenuta dall\u2019Italia per acquistare le siringhe utilizzate per somministrare il vaccino anti-Covid sia stata proporzionale ai benefici, o se invece, un risultato analogo poteva essere ottenuto con un prezzo inferiore.", "Il nodo cruciale riguarda la tipologia di siringhe ordinate da Arcuri, che utilizzano il sistema Luer Lock , ovvero un cono che permette l\u2019avvitamento di aghi, filtri, speciali connettori tra siringhe e tappi, al corpo della siringa in modo stabile e sicuro, per evitare accidentali fuoriuscite e perdite.", "Secondo Arcuri, questo sistema sarebbe quello \u00abpi\u00f9 performante\u00bb, formula che alcuni giornali hanno giustificato con la capacit\u00e0 di estrarre 6 dosi (anzich\u00e9 5) da ogni flaconcino del vaccino prodotto da Pfizer.", "Come ha spiegato dall\u2019Aifa (Agenzia italiana del farmaco), tuttavia, per ottenere lo stesso risultato sarebbe bastato scegliere \u00absiringhe e/o aghi a basso volume morto\u00bb, dove per \u201cvolume morto\u201d si intende \u00abla quantit\u00e0 di liquido che resta nella siringa e nell\u2019ago al termine dell\u2019iniezione\u00bb.", "Il sospetto \u00e8 dunque che la decisione presa dal commissario Arcuri abbia fatto spendere all\u2019Italia pi\u00f9 soldi del dovuto.", "Non esiste tuttavia alcuna prova che la fornitura di siringhe \u201ca basso volume morto\u201d costi effettivamente sei volte meno rispetto a quella di siringhe Luer Lock.", "Come ha testimoniato l\u2019imprenditore del settore Stefano Marconi alla trasmissione di La7 Tagad\u00e0 , questa differenza sarebbe di circa 2,5 volte, mentre Domenico Arcuri assicurava che \u00abla differenza \u00e8 di pochi centesimi\u00bb.", "Entrambe le informazioni risultano al momento non verificabili, poich\u00e9 conosciamo il valore della base d\u2019asta per le siringhe comuni, ma non quello per le luer lock: Consip (la centrale acquisti della pubblica amministrazione italiana) non ha infatti mai pubblicato bandi relativi a questa tipologia di siringhe in precedenza, mentre le forniture bandite per l\u2019emergenza Covid-19 sono a \u201cofferta aperta\u201d, ovvero senza base d\u2019asta.", "Secondo un articolo pubblicato il 30 gennaio da Repubblica , la richiesta delle siringhe Luer Lock sarebbe contenuta in un documento inviato ad Arcuri dall\u2019azienda farmaceutica Pfizer, ma parliamo ancora una volta di documento non accessibili al pubblico.", "Sar\u00e0 ora la Corte dei Conti a stabilire se la spesa di 10 milioni di euro possa essere considerata adeguata o meno.", "Immagine di copertina: photo credits: dpcgov via Flikr"], "category": "Senza prove", "publish_date": "2021-02-01", "tags": ["#verabot", "commissario emergenza", "domenico arcuri", "luer lock", "pfizer", "siringhe", "vaccino covid", "vaccino pfizer", "volume morto"], "links": ["https://www.liberoquotidiano.it/news/italia/26017721/domenico-arcuri-corte-conti-indaga-siringhe-pagate-sei-volte-costo-originale.html", "https://rep.repubblica.it/ws/detail/generale/2021/01/26/news/la_corte_dei_conti_indaga_sulle_siringhe_volute_da_arcuri-284365861/", "https://www.ilfattoquotidiano.it/2021/01/27/lindagine-della-corte-dei-conti-sulle-siringhe-di-arcuri-parte-da-un-esposto-dellex-europarlamentare-rivellini-aifa-le-luer-lock-sono-le-piu-sicure/6079776/", "http://www.enzorivellini.com/chi-sono/", "https://farmaj.it/prodotto/sistema-luer-lock/", "https://www.huffingtonpost.it/entry/per-ogni-flacone-di-vaccino-6-dosi-e-non-5-grazie-alle-siringhe-di-arcuri_it_5feb4606c5b6e1ce833cb72d", "https://www.ilpost.it/2020/12/29/fiale-vaccino-sei-dosi/", "https://www.aifa.gov.it/-/dose-extra-dai-flaconcini-del-vaccino-anti-covid-19-comirnaty", "https://www.aifa.gov.it/documents/20142/1279946/06_Informazioni_su_siringhe_e-o_aghi_a_basso_volume_morto_IT.pdf/f8cbd9b1-6191-46cc-6e7d-71827c701e53", "https://www.youtube.com/watch?v=PhWwNFf9n1g&ab_channel=La7Attualit%C3%A0", "https://rep.repubblica.it/pwa/generale/2021/01/26/news/la_corte_dei_conti_indaga_sulle_siringhe_volute_da_arcuri-284365861/?ref=search", "http://webcache.googleusercontent.com/search?q=cache:KQVuON-tKfwJ:www.consip.it/sites/consip.it/files/Scheda-aghi-e-siringhe.doc+&cd=8&hl=it&ct=clnk&gl=it", "http://www.governo.it/sites/new.governo.it/files/documenti/documenti/Presidenza/CS-Covid19/BandiGara/Avviso_siringhe/RDO_SIRINGHE.pdf", "https://www.repubblica.it/cronaca/2021/01/30/news/fu_pfizer_a_chiedere_le_siringhe_di_precisione_ecco_il_dossier_di_arcuri_alla_corte_dei_conti-284897728/", "https://www.flickr.com/photos/dpcgov/"]}
{"url": "https://facta.news/fuori-contesto/2021/02/01/no-i-decessi-in-spagna-nel-2020-non-sono-stati-meno-degli-anni-precedenti/", "title": "No, i decessi in Spagna nel 2020 non sono stati meno degli anni precedenti", "content": ["Il 1 febbraio 2021 la redazione di Facta ha ricevuto una segnalazione che chiedeva di verificare le informazioni contenute in un articolo pubblicato il 20 gennaio da Il Portale degli italiani emigrati (di cui ci eravamo gi\u00e0 occupati ) sito web fondato da Riccardo Palleschi , blogger e collaboratore del quotidiano Il Giornale , nonch\u00e9 fondatore della pagina Facebook Italiani nel mondo .", "L\u2019articolo oggetto della segnalazione ricevuta si intitola \u00abSpagna, i morti complessivi nel 2020 sono inferiori agli anni precedenti\u00bb e spiega come nell\u2019anno interamente segnato dall\u2019emergenza Covid-19, la Spagna abbia registrato 401.359 decessi, contro i 418.574 del 2019 e i 427.971 del 2018.", "Secondo quanto riportato dall\u2019articolo, il dato del 2020 sarebbe il pi\u00f9 basso dal 2014 e la fonte dell\u2019informazione sarebbe questo documento pubblicato dal governo spagnolo.", "Si tratta di una notizia presentata senza il contesto necessario alla sua comprensione e per questo fuorviante.", "Il documento utilizzato come fonte dell\u2019articolo \u00e8 l\u2019 Indice Nacional de Defunciones (Indice nazionale dei decessi), una tabella pubblicata periodicamente dal ministero della Sanit\u00e0 spagnolo.", "In calce al documento \u00e8 riportata una postilla che recita: \u00abL\u2019inserimento del defunto nell\u2019Indice dei decessi avviene con uno scarto temporale.", "Sebbene i dati siano aggiornati mensilmente, non tutti i decessi che si verificano in un dato mese possono essere inseriti il mese successivo, alcuni lo fanno pi\u00f9 tardi\u00bb.", "Come hanno spiegato anche i colleghi fact-checker di Maldita.es , la tabella ministeriale risente degli inevitabili ritardi dovuti all\u2019inserimento dei decessi nel database.", "Per verificarlo, prendiamo la stessa tabella pubblicata nei primi giorni del 2020: al 29 gennaio 2020, i decessi in tutto il 2019 erano stati 343.129.", "Il 22 gennaio 2021 lo stesso dato \u00e8 salito a 418.574.", "A fornire dati pi\u00f9 attendibili sul tema \u00e8 l\u2019Ine (Istituto nazionale di statistica spagnolo) che ha calcolato l\u2019eccesso di mortalit\u00e0 \u2013 ovvero l\u2019aumento del numero di decessi fino a questo punto dell\u2019anno rispetto al numero di decessi attesi per lo stesso arco di tempo \u2013 in Spagna: i dati forniti dall\u2019Ine parlano di 83.700 decessi in pi\u00f9 rispetto alla media degli anni precedenti nel periodo che va tra l\u201911\u00b0 settimana del 2020 e la fine dell\u2019anno, smentendo cos\u00ec la tesi presentata nell\u2019articolo oggetto della nostra verifica."], "category": "Fuori Contesto", "publish_date": "2021-02-01", "tags": ["coronavirus sars-cov-2", "covid-19", "decessi", "sars-cov-2", "spagna"], "links": ["https://italianiemigrati.com/spagna-i-morti-complessivi-nel-2020-sono-inferiori-agli-anni-precedenti/", "https://facta.news/notizia-falsa/2020/10/28/non-e-vero-che-ora-in-tutta-la-svezia-ci-sono-zero-vittime-covid/", "https://www.ilgiornale.it/autore/riccardo-palleschi-151448.html", "https://www.facebook.com/emigrareallestero", "https://www.mscbs.gob.es/estadEstudios/estadisticas/docs/indNacDefunciones/2020_Defunciones_11.pdf", "https://www.mscbs.gob.es/estadEstudios/estadisticas/estadisticas/estMinisterio/IND_TipoDifusion.htm", "https://maldita.es/malditobulo/20210102/no-el-indice-nacional-de-defunciones-no-ha-contabilizado-menos-muertes-que-en-anos-anteriores/", "https://www.mscbs.gob.es/estadEstudios/estadisticas/docs/indNacDefunciones/Defunciones_2019_10.pdf", "https://www.mscbs.gob.es/estadEstudios/estadisticas/docs/indNacDefunciones/2020_Defunciones_11.pdf", "https://www.ine.es/", "https://www.ine.es/experimental/defunciones/experimental_defunciones.htm", "https://ourworldindata.org/excess-mortality-covid", "https://www.abc.es/sociedad/abci-espana-registra-exceso-mortalidad-83700-personas-durante-pandemia-segun-202101131410_noticia.html?ref=https:%2F%2Fwww.google.com%2F"]}
{"url": "https://facta.news/fuori-contesto/2021/02/02/la-casa-farmaceutica-merck-non-ritiene-sia-meglio-contrarre-il-virus-piuttosto-che-vaccinarsi/", "title": "La casa farmaceutica Merck non ritiene sia meglio contrarre il virus piuttosto che vaccinarsi", "content": ["Il 29 gennaio 2021 su Facebook \u00e8 stata pubblicata un\u2019immagine con un testo che riporta la notizia secondo cui la casa farmaceutica Merck avrebbe \u00ababbandonato la strada del vaccino\u00bb perch\u00e9 sarebbe \u00abpi\u00f9 efficace contrarre il virus e guarire\u00bb.", "Il testo prosegue chiarendo che \u00abil produttore di vaccini Merck ha abbandonato lo sviluppo di due vaccini contro il coronavirus, affermando che dopo approfondite ricerche si \u00e8 concluso che le iniezioni offrivano meno protezione rispetto alla semplice contrazione del virus stesso e allo sviluppo di anticorpi\u00bb.", "Si tratta di una notizia presentata senza il contesto necessario alla sua comprensione e per questo fuorviante.", "La casa farmaceutica statunitense Merck lo scorso 25 gennaio ha comunicato di aver abbandonando la ricerca su due vaccini contro il nuovo coronavirus a cui stava lavorando \u2013 V590 e V591 \u2013 per concentrare gli studi su due farmaci terapeutici anti Covid-19.", "Merck ha motivato la scelta sostenendo che la \u00abdecisione segue la revisione di Merck dei risultati degli studi clinici della fase 1 per i vaccini.", "In questi studi, sia V590 che V591 sono stati generalmente ben tollerati, ma le risposte immunitarie sono state inferiori rispetto a quelle osservate a seguito di un\u2019infezione naturale e a quelle riportate da altri vaccini contro SARS-CoV-2/COVID-19\u00bb.", "Merck ha quindi dichiarato che, in base agli studi effettuati, i due vaccini su cui stava lavorando hanno mostrato un risultato inferiore sia rispetto a una risposta immunitaria ottenuta naturalmente dopo un\u2019infezione da nuovo coronavirus, sia rispetto ai vaccini concorrenti.", "Non \u00e8 quindi corretto sostenere che la casa farmaceutica ha dichiarato che \u00e8 \u00abpi\u00f9 efficace contrarre il virus e guarire\u00bb piuttosto che sottoporsi ai vaccini anti-Covid in generale.", "Merck si riferiva esclusivamente ai risultati ottenuti sui suoi due vaccini \u2013 V590 e V591 \u2013 e non ai vaccini anti-Covid in generale."], "category": "Fuori Contesto", "publish_date": "2021-02-02", "tags": ["#verabot", "coronavirus sars-cov-2", "covid-19", "merck", "sars-cov-2", "studi clinici", "vaccino covid"], "links": ["https://www.facebook.com/photo/?fbid=2561835564108977&set=basw.Abpf7LbF1iPRPRFwh_6RWAhYB3vQJYG1wlhsQMZPGKDSXI2o18eA-JfWiDQiOm5gXjOwy6WjCECF0FYrTgVu41ESrHqPeYZOKZYyVxkoiERJeWJHQLRvh0ZXCliBBIjEEu0ZMVhU47URwDvgeqgNZxqT-VxDUBHye_Ci6-whK3IiNA&opaqueCursor=AbrJxguXiubWENVyr070wF5WvqZ13CJRorgH2PprAPJlMiJGcncqGKIatRvWDVFXwoB7qlob2Efb0N1L7n4grONzX_RGmJqZj0eEYd2Gk2xZi5yF_ifQbXlhV6y2HKclkW8p8CsjeWrBcYwV4ewuO2z44BT8gMyqaEzJIokL88MQL_PIyuA3t115tCuzI5BHpZnSqcfTMuPraLdUlA0OcLfRmtbgzZSNO1dpAHdOqzNXv5PtnErgdz_1aKIiwJjxgSiDszvyVzM7gWJM_uRG2VfAmtBJOvJIyZ3SbGMZOeiG_M6GSjkaFLDqck1sfhyTscES1_YqIuLNB5EYJg6mAHGHGmpXGcyH166Vwe2buTYAN3OK4IMQ9ECk6lcKDZL12U88_I8TU00M-_AfC_xAtasELU96zh9k576vLYlMD-RzfWYQ9GSv35Pi-_ura1lxQBzNKpe6S12jF7rhKqqpWk5UoZ6RSmWIlwWFFjw_XigCputwFTXX7Nz9X28u06VkAAF89oQkdSG9TGWu1_NL5D0T22PasQzNQoYm3aEl0oddIRTZp5-mS_vI6xBXLdvivODfO4X6tsOgSQvHep7P6WLfwyCZB7EwKKpRaFwap1bwbOvsxKnVB2ARimp_6AbjhtRkMivceXnK3w25zlHKTUdwDNX9A0UfQFIBnetkpSI-iTV7JrBlgHUoIDfcVJJGrQhtc0wgCUoIC17FXKVB_SHF2xYR78rc2EKX7vwA8lN-oA", "https://eu.usatoday.com/story/news/factcheck/2021/01/28/fact-check-merck-ends-covid-19-vaccine-work-based-immune-response/4292935001/", "https://www.merck.com/", "https://www.merck.com/news/merck-discontinues-development-of-sars-cov-2-covid-19-vaccine-candidates-continues-development-of-two-investigational-therapeutic-candidates/"]}
{"url": "https://facta.news/notizia-falsa/2021/02/02/la-cnn-non-ha-pubblicato-questo-articolo-che-collega-i-suprematisti-bianchi-alla-vicenda-gamestop/", "title": "La Cnn non ha pubblicato questo articolo che collega i suprematisti bianchi alla vicenda GameStop", "content": ["Il 28 gennaio 2021 su Facebook \u00e8 stata pubblicata un\u2019immagine che mostra un presunto articolo dell\u2019emittente statunitense Cnn con questo titolo \u201cWhite Supremacist Internet Gamers buy Gamestop stocks to purposefully bankrupt Jewish Hedge Fund on International Holocaust Remembrance Day\u201d (in italiano, \u00abGamer suprematisti bianchi acquistano azioni\u00a0 della Gamestop per mandare in bancarotta intenzionalmente il Jewish Hedge Fund in occasione della Giornata internazionale della memoria dell\u2019Olocausto\u00bb).", "L\u2019articolo in questione risulterebbe pubblicato il 27 gennaio 2021 e scritto da \u00abMoshie R. Horowitz\u00bb.", "Il riferimento \u00e8 alla vicenda che nelle ultime settimane ha visto protagonista GameStop (Gme), azienda statunitense che si occupa della vendita di videogiochi.", "Il valore dei titoli in borsa di GameStop \u00e8 aumentato di oltre il 275 per cento.", "Questo risultato \u00e8 stato raggiunto grazie a un\u2019azione organizzata da un gruppo di utenti all\u2019interno del social network Reddit per comprare azioni di Gme, facendo perdere miliardi di dollari a grandi fondi d\u2019investimento che avevano scommesso che le azioni di Gme avrebbero perso valore trattandosi di un\u2019azienda in difficolt\u00e0.", "L\u2019immagine oggetto della nostra verifica \u00e8 per\u00f2 falsa.", "Matt Dornic , responsabile delle comunicazioni strategiche per la CNN Worldwide , contattato dai colleghi della Reuters , ha smentito che l\u2019emittente statunitense abbia mai pubblicato un articolo con un titolo simile.", "Come si pu\u00f2 verificare all\u2019interno del sito della Cnn , infatti, non esiste nessun titolo simile a quello che si legge nell\u2019immagine pubblicata su Facebook.", "Dornic ha inoltre precisato che per la Cnn non lavora nessun giornalista di nome \u00abMoshie R. Horowitz\u00bb.", "Infine, l\u2019anniversario della Giornata della Memoria delle vittime dell\u2019Olocausto \u00e8 il 27 gennaio , mentre il prezzo dei titoli in borsa di GameStop \u00e8 iniziato a salire in precedenza .", "Non esiste alcun collegamento tra i due eventi."], "category": "Notizia Falsa", "publish_date": "2021-02-02", "tags": ["cnn", "gamestop", "suprematismo bianco"], "links": ["https://www.facebook.com/photo?fbid=10226026731920434&set=basw.AbrYEiqL_u-MPaKa_IBylKTpVK8LqYu9sVNfRb2Att6gomVjy4t7c7tDSguvoHyU6yBzAJN3sjryytSqRNbADNshkpcKy6oCQIOwpH5vDiEgRWkmFvbQYSCjySDFffOgJSatV8qKVrChY2_NoPGAaEWxBN_spDz8cIvmfQgXlUbq4A&opaqueCursor=AboDSqEAaO1PZBOtlY5ZMRd98FIGLzOAZgplhrOr0BkAHETaXgnqESsHjWRa6TYw7atL4HWI_gr-Ov1e0OhC1tj2lkX6WQ8bCgfFaTSyl3fNnbJnpG17Fp4hLOTeW7ENqyEuBJHIv23OUVMmxOL_lzvFIeAvyN6oF2CVPKof9DSex9nLEpPzsPui1H57Pe1eQBSV9_6lMNrR7BdBDOXn7pkE7Ps30TGzId1Qgp3hIjIrwMEcCTn3uKckGgw2RxzU4NZyeGNvTbYt2aq_bLKQNSDkI1_jMF9HnvskheWgOVz_gRxSVI4eGgf6UCD47_fqIJIucFMcrzIe-1DEK8I-l65wVEnYXzX5VBrQf83tAJSlMZSDKa0XexkY4eOh0OBnLUb0OdrBIVsIeU1eobKnMCH-P-fouUGuLVgzPY9rLPZ9si65-XbAJWxv3uYHzXVgbUQsFWJ_3EimXpog3gUtjFRG7eVT5N0wgwvc9LbYeB04i76IEMLRF0g2Pf-93VuyHGlkjRv9EE53C5syTqGuyIuq5_FEbKgztANRCRjYbl_H1hxJRiTcvLwChWbPpwTaPhwj1k47nrM4eGFM9uNy3KWF6RbfE20zc7daM7aDuR7Hx-ii5rHT1rOQTb2Gh5iYHI9pv58BCZuEJL9RNA9Z8w4uO6fCZCHp_XuhL3oZUkpZ0Q", "https://www.gamestop.it/", "https://www.ilpost.it/2021/01/27/gamestop-reddit-borsa/", "https://www.reddit.com/", "https://www.ilsole24ore.com/art/gamestop-co-i-fondi-hedge-buco-40-miliardi-ADaaljGB", "https://edition.cnn.com/profiles/matt-dornic", "https://edition.cnn.com/", "https://www.reuters.com/article/uk-factcheck-fake-cnn-headline-gamestop-idUSKBN29Y2ZH", "https://edition.cnn.com/search?q=GameStop&size=10&from=60&page=7", "https://www.repubblica.it/cronaca/2021/01/27/news/oggi_il_giorno_della_memoria-284423633/", "https://mercati.ilsole24ore.com/azioni/borse-extra-europee/usa-nyse/dettaglio/GME.NY", "https://twitter.com/jimcramer/status/1352683263001812992", "https://www.timesofisrael.com/the-jewish-angles-to-the-gamestop-stock-saga-explained/"]}
{"url": "https://facta.news/notizia-vera/2021/02/02/lunione-europea-ha-finanziato-in-parte-listituto-di-virologia-di-wuhan-e-non-ce-niente-di-strano/", "title": "L\u2019Unione europea ha finanziato in parte l\u2019Istituto di Virologia di Wuhan (e non c\u2019\u00e8 niente di strano)", "content": ["Il 1 febbraio 2021 la redazione di Facta ha ricevuto\u00a0 via Whatsapp la richiesta di verificare un articolo pubblicato il 31 gennaio 2021 da Dagospia.", "Il titolo dell\u2019articolo (molto lungo, come da tradizione della testata) inizia con \u00abComplottisti dove siete? \u2013 L\u2019Unione Europea ha finanziato con ricche sovvenzioni il famigerato laboratorio cinese di Wuhan, dove si studiavano i virus come il Covid-19\u00bb.", "L\u2019articolo di Dagospia cita due diversi finanziamenti che l\u2019Unione europea avrebbe fornito o fornirebbe tuttora all\u2019Istituto di Virologia di Wuhan (Wiv).", "Nella prima parte, che esordisce con \u00abci infettano e li paghiamo pure\u00bb, si sostiene che l\u2019Unione europea (Ue) avrebbe finanziato il Wiv con 700.000 euro per studiare \u00abcon risultati disastrosi\u00bb \u2013 nelle parole dell\u2019articolo \u2013 \u00abvirus come il Covid 19\u00bb.", "Inoltre l\u2019Ue avrebbe continuato a finanziare il Wiv \u2013 denominato da Dagospia prima \u00abfamigerato\u00bb, poi \u00ablaboratorio sospetto\u00bb\u2013 con 88.433,75 euro (non \u00e8 specificato se e con quale cadenza) per un progetto denominato \u00abEva Global\u00bb.", "L\u2019articolo di Dagospia riprende frasi di un articolo di Fausto Biloslavo pubblicato il 24 ottobre 2020 su Il Giornale, in cui si chiarisce che tali fondi sarebbero stati erogati a partire dal 2004.", "La seconda parte dell\u2019articolo riprende invece un articolo de Il Messaggero, pubblicato sempre il 31 gennaio 2021, che parafrasa a sua volta a un articolo del tabloid inglese Daily Mail , pubblicato il 30 gennaio 2021.", "Sia Il Messaggero che il Daily Mail aprono l\u2019articolo accennando alle presunte \u00abrivelazioni\u00bb del Dipartimento di Stato americano secondo cui al Wiv c\u2019erano ricercatori malati con sintomi simili a Covid-19 nell\u2019autunno 2019 (\u00abrivelazioni\u00bb in realt\u00e0 senza prove e che al momento non dimostrano nulla, di cui abbiamo scritto qui ).", "Entrambe le testate dichiarano che l\u2019Unione europea avrebbe finanziato il Wiv, a partire dal 2015, con oltre 100.000 sterline inglesi.", "Viene riportata anche una dichiarazione attribuita a un portavoce della Commissione europea secondo cui \u00abl\u2019Ue non avrebbe finanziato ricerche focalizzate sui virus di pipistrello a Wuhan.", "Il Wiv serve come un partner internazionale nella collaborazione globale sui virus\u00bb.", "I finanziamenti sono reali (e non c\u2019\u00e8 nulla di strano), ma il contesto in cui questi articoli li inseriscono \u00e8 tendenzioso.", "Vediamo di districare queste informazioni con ordine.", "\u00c8 vero che l\u2019Unione europea ha finanziato due volte il Wiv nell\u2019ambito del progetto internazionale European Virus Archive-Global (Eva-Global): nel 2015 per un totale di 73.375 euro e nel 2019 per un totale di 88.436 euro.", "Lo si pu\u00f2 verificare qui , scrivendo \u201cWuhan Institute of Virology\u201d nella casella di ricerca \u00abSearch for a beneficiary\u00bb.", "Sono i fondi recenti discussi da Il Giornale e, visto l\u2019ammontare e le date, presumibilmente anche dal Daily Mail .", "Il totale dei due finanziamenti, al cambio del 2 febbraio 2020, \u00e8 di circa 142.440 sterline, quindi effettivamente superiore alle 100.000 sterline come descritto dal Daily Mail .", "Il Wiv era solo uno di numerosi beneficiari di questi progetti, europei ed extraeuropei (tra questi ultimi Russia, Australia e Stati Uniti).", "\u00c8 anche vero, come riportato da Il Giornale e verificabile sulle pagine web nel sito dell\u2019Unione europea linkate di seguito, che in passato il Wiv \u00e8 stato beneficiario di fondi legati ad altri due progetti di ricerca scientifica europei: Dissect , (tra ottobre 2004 e ottobre 2007) e Rivers (tra febbraio 2007 e agosto 2010).", "Anche qui, in entrambi i progetti il Wiv era solo uno dei beneficiari, assieme ad altri laboratori europei ed extraeuropei.", "Al momento non siamo stati per\u00f2 in grado di trovare riscontri delle cifre versate al Wiv, ma solo dell\u2019ammontare totale che Ue ha speso per questi progetti.", "Ci riserviamo di aggiornare l\u2019articolo se avremo a disposizione nuove informazioni.", "In questi progetti di ricerca non c\u2019\u00e8 niente di misterioso.", "Eva-Global \u00e8 un consorzio internazionale (a cui partecipano 17 laboratori Ue e 9 non-Ue) nato nel 2008 \u00abin risposta al bisogno di un archivio di virus coordinato e accessibile\u00bb,\u00a0 come riportava nel 2018 la rivista scientifica Antiviral Research .", "Pu\u00f2 suonare inquietante, ma in realt\u00e0 si tratta di uno strumento necessario per la ricerca biomedica sui patogeni.", "Inoltre, come descritto da Antiviral Research e dal sito ufficiale del progetto, Eva-Global si occupa di creare strumenti per la ricerca e lo sviluppo nel campo della virologia, come ad esempio linee cellulari per lo studio di virus in laboratorio, anticorpi e test Pcr per la diagnostica, approcci per il sequenziamento del genoma virale e laboratori per il training teorico e pratico nella ricerca sui virus.", "Allo stesso modo i progetti passati non destano preoccupazione.", "Dissect, progetto congiunto Ue-Cina sullo sviluppo di vaccini e strategie contro Sars e coronavirus analoghi, ha sviluppato \u00abvaccini inattivi, diversi antivirali, nuove strategie immunitarie e un vaccino vivo attenuato ricombinante, nonch\u00e9 un sistema di microarray per diagnosticare la malattia\u00bb.", "Rivers invece era un progetto che si occupava di studiare la sopravvivenza dei virus influenzali in vari ambienti e di sviluppare protocolli per identificarli nelle acque reflue o nei cibi, con lo scopo di prevenire e controllare future epidemie influenzali.", "Fin qui i fatti.", "\u00c8 invece discutibile il contesto in cui la notizia \u00e8 inserita da Dagospia e dalle altre testate, in cui si insinua pi\u00f9 o meno esplicitamente che l\u2019Istituto di Virologia di Wuhan e in generale i laboratori cinesi siano implicati nell\u2019origine del virus Sars-CoV-2 (\u00abci infettano\u00bb, \u00abrisultati disastrosi\u00bb).", "Si tratta di una teoria finora non suffragata da alcuna prova, come abbiamo discusso ampiamente qui .", "Rileviamo inoltre un\u2019imprecisione: Covid-19 \u00e8 il nome della malattia, non del virus, che \u00e8 invece Sars-Cov-2.", "In conclusione, \u00e8 vero che l\u2019Unione europea ha contribuito finanziariamente pi\u00f9 volte a progetti di ricerca in collaborazione con l\u2019Istituto di Virologia di Wuhan (Wiv).", "Tali finanziamenti per\u00f2 non avevano nulla di scandaloso, in quanto parte delle normali collaborazioni scientifiche internazionali finanziate dai fondi europei per la ricerca.", "I fondi supportavano progetti che coinvolgevano numerosi istituti di tutto il mondo e sono finalizzati alla prevenzione di epidemie virali.", "L\u2019Istituto di Virologia di Wuhan \u00e8 una delle principali istituzioni scientifiche coinvolte nello studio dei coronavirus, come dimostrato dai loro studi sull\u2019 origine del virus della Sars e dal fatto che furono i primi a identificare, sequenziare e isolare, il virus Sars-CoV-2.", "Ricordiamo infine che l\u2019Istituto \u00e8 stato coinvolto in studi scientifici con prestigiosi realt\u00e0 statunitensi quale l\u2019Harvard Medical School, come abbiamo accennato qui .", "Photo credits: Ureem2805 via Wikimedia Commons"], "category": "Notizia Vera", "publish_date": "2021-02-02", "tags": ["#verabot", "cina", "coronavirus", "istituto di virologia di wuhan", "ricerca scientifica", "unione europea", "virus"], "links": ["https://archive.is/JHUCh", "https://www.ilgiornale.it/news/politica/pioggia-soldi-ue-wuhan-senza-avere-trasparenza-cambio-1898486.html", "https://www.ilmessaggero.it/salute/focus/laboratorio_wuhan_ue_finanziamenti_virus_coronavirus_covid_cosa_e_successo_ultime_notizie_news-5736495.html", "https://www.dailymail.co.uk/news/article-9205593/EU-paid-Wuhan-lab-suspected-Covid-19-pandemic-100-000-2015-help-fund-research.html", "https://facta.news/senza-prove/2021/01/28/le-rivelazioni-del-dipartimento-di-stato-americano-sullistituto-di-virologia-di-wuhan-non-sono-supportate-da-prove/", "https://www.european-virus-archive.com/", "https://ec.europa.eu/budget/fts/index_en.htm", "https://cordis.europa.eu/project/id/511060/it", "https://cordis.europa.eu/project/id/44405/it", "https://www.european-virus-archive.com/partners", "https://www.sciencedirect.com/science/article/pii/S0166354218302067", "https://www.ncbi.nlm.nih.gov/pmc/articles/PMC4517712/", "https://www.european-virus-archive.com/evag-project", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://www.who.int/health-topics/severe-acute-respiratory-syndrome", "https://cordis.europa.eu/article/id/89363-outsmarting-severe-acute-respiratory-syndrome/it", "https://cordis.europa.eu/project/id/44405/it", "https://facta.news/storie/2020/10/06/pandemie-teorie-del-complotto-e-virus-usciti-dal-laboratorio-una-storia-che-si-ripete/", "https://doi.org/10.1126%2Fscience.1118391", "https://doi.org/10.1038%2Fs41586-020-2012-7", "https://facta.news/senza-prove/2021/01/28/le-rivelazioni-del-dipartimento-di-stato-americano-sullistituto-di-virologia-di-wuhan-non-sono-supportate-da-prove/", "https://commons.wikimedia.org/wiki/File:Wuhan_Institute_of_Virology_main_entrance.jpg"]}
{"url": "https://facta.news/notizia-falsa/2021/02/02/lesercitazione-defender-europe-20-non-aveva-nulla-a-che-fare-ne-con-il-vaticano-ne-con-il-traffico-di-bambini/", "title": "L\u2019esercitazione Defender Europe 20 non aveva nulla a che fare n\u00e9 con il Vaticano, n\u00e9 con il \u00abtraffico di bambini\u00bb", "content": ["Il 29 dicembre 2020 su Facebook \u00e8 stata pubblicata l\u2019immagine di un tweet scritto in lingua\u00a0 inglese con la rispettiva traduzione automatica in italiano.", "Secondo l\u2019autore del tweet oggetto della nostra verifica, nella seconda met\u00e0 del 2019 la polizia avrebbe perquisito il Vaticano e il 17 marzo 2020 sarebbe iniziata l\u2019operazione Defender Europe che avrebbe portato all\u2019arrivo a Roma di 50 mila soldati provenienti da Stati Uniti, Regno Unito ed Europa.", "Stando al tweet, queste due operazioni sarebbero collegabili al \u00abtraffico di bambini\u00bb.", "Si tratta di una notizia che non trova riscontro in nessuna testata nazionale e internazionale, e in nessun comunicato delle autorit\u00e0 preposte.", "Si tratta quindi di una notizia frutto di fantasia.", "Andiamo con ordine.", "Come abbiamo ricostruito in un precedente articolo , Defender Europe 20 \u00e8 un\u2019esercitazione organizzata dalle forze armate statunitensi in Europa con il coinvolgimento degli alleati della Nato.", "Lo scopo era quello di verificare le capacit\u00e0 logistiche dell\u2019esercito americano di dispiegare in tempi rapidi in Europa una forza combattente trasportata attraverso l\u2019Atlantico a sostegno della Nato e della strategia di difesa nazionale degli Stati Uniti.", "Secondo i piani originari sarebbe dovuta durare da febbraio 2020 a luglio 2020, prevedendo, nel complesso, l\u2019impiego di circa 37 mila soldati.", "Il programma dell\u2019esercitazione \u00e8 stato per\u00f2 interrotto e modificato a causa del diffondersi della pandemia del nuovo coronavirus.", "Il 16 marzo 2020 sul sito ufficiale della missione Defender Europe 20 \u00e8 stato comunicato che in risposta all\u2019epidemia di Covid-19 erano state modificate la portata e lo scopo dell\u2019esercitazione: \u00abAl 13 marzo tutti i movimenti di personale ed equipaggiamenti dagli Stati Uniti verso l\u2019Europa sono cessati.", "La salute, la sicurezza e la prontezza dei nostri militari, civili, e loro familiari \u00e8 la nostra preoccupazione prioritaria\u00bb.", "Il comunicato precisava che i soldati schierati dagli Stati Uniti d\u2019America in Europa da gennaio erano stati circa 6 mila: non \u00e8 quindi vero che l\u2019esercitazione \u00e8 iniziata il 17 marzo, con l\u2019arrivo di 50 mila soldati a Roma.", "Risulta priva di riscontri anche la notizia secondo cui la polizia italiana avrebbe perquisito il Vaticano nella seconda met\u00e0 del 2019.", "Il 1\u00b0 ottobre 2019 gli uomini della Gendarmeria vaticana hanno sequestrato documenti, pc e computer in diversi uffici del Vaticano in un\u2019indagine interna su sospette irregolarit\u00e0 finanziarie.", "Questa operazione non aveva alcun legame con un presunto \u00abtraffico di bambini\u00bb.", "Un portavoce dell\u2019esercito degli Stati Uniti ha inoltre dichiarato a Reuters che Defense-Europe 20 non aveva alcun legame con il contrasto a presunti traffici di minori."], "category": "Notizia Falsa", "publish_date": "2021-02-02", "tags": ["citt\u00e0 del vaticano", "defender europe", "vaticano"], "links": ["https://www.facebook.com/photo?fbid=4307415669278657&set=bc.AbpN75RDyiG4A0EQtUB5P0CdgjfdFisBcY3KxT29_NkvrHU28a-0CB8le50u-2nbEglUXmWR55U2HXzj6-WWWazG63fGuVpnMQGKC1PVj-B83Exca-RfmPeKCLSX5dMZ698FpxxpyIyYdcK0ar4hmVCTNneCybxNjXdgGIP3y5EGYhM-AdZsCFqfPqXYXVvYFYM&opaqueCursor=AbrIANc2-O_YPG4X_82lltufv_AskVwiEFKFF6JRjoi7Xf3856QoaYiQsIy9u-d5EfrBHeleU2B1zoObVBPNXqHEoY_fXJ6b1sAyZ3YO5KOmfvTZgB72meIgsppfrnGH1kFqAJqLJbjDvwbprrLzhM-kzqWWme1PHYwYpMxUM2Xmnwf7H94CHPt7VDG_38hODg8MPgE8wqj5p7sFIuL0MZ7_LfW2y2bFXHqgV4wyOPbGgID7NSeu3K95eGSl2r2iL5yNoiBnA9Oq4znp6JijHrb1U82kURarxtWRXa9Dl-hoAEcUzln4D6_J9Rq1LFf1uSaNRN284Z2jFgdptkwyJ7MChqOrfjV5tXFotLvQuTv0uD9-qyOjaNnzerAg3uftORjfwYnbgJdGH1gfk_EVQgLRIVYgKeBqkbXQccC2RyPva2EAnU6HiPTDvkfaFhczK0mMUmN5fc7II1vuDnZ7PLUyBYldyfJUbBvvj9l3ZOpiCbpY2Nyc_wzKyc9nTcCj3U_VJve2nvtGfQWpWpTXUJvb", "https://facta.news/storie/2020/03/25/che-cosa-sappiamo-di-defender-europe-20-e-quanto-centra-con-il-coronavirus/", "https://www.eur.army.mil/DefenderEurope/", "https://www.ilfattoquotidiano.it/2020/03/14/nato-il-caso-dellesercitazione-in-europa-nessuna-invasione-e-lultimo-atto-degli-usa-in-chiave-anti-russa-numeri-ridotti-per-il-virus/5736861/", "https://www.europeafrica.army.mil/ArticleViewPressRelease/Article/2113178/exercise-defender-europe-20-update/", "https://espresso.repubblica.it/inchieste/2019/10/02/news/vaticano-clamoroso-scandalo-milionario-indagine-su-un-monsignore-e-il-capo-dell-aif-1.339417?ref=RHPPLF-BL-I0-C8-P2-S1.8-T1", "https://www.reuters.com/article/uk-factcheck-us-troops-europe-child-traf/fact-check-u-s-did-not-send-50000-troops-to-europe-in-march-2020-to-free-child-trafficked-children-idUSKBN29Y2L4"]}
{"url": "https://facta.news/notizia-falsa/2021/02/02/la-commissione-europea-non-ha-minacciato-di-ritrattare-gli-accordi-sul-recovery-fund-se-giuseppe-conte-non-sara-presidente-del-consiglio/", "title": "La Commissione europea non ha minacciato di \u00abritrattare gli accordi sul Recovery Fund\u00bb se Giuseppe Conte non sar\u00e0 presidente del Consiglio", "content": ["Il 31 gennaio 2021 \u00e8 stato pubblicato un post su Facebook contenente una fotografia della presidentessa della Commissione europea Ursula von der Leyen e un testo che recita: \u00abUltimissima da Bruxelles: Ursula von der Leyen fa sapere che senza Conte dovranno ritrattare gli accordi sul Recovery Fund.", "Adesso ristoratevi con Berlusconi Presidente della Repubblica e Salvini come primo ministro\u00bb.", "Si tratta di una notizia falsa.", "Innanzitutto, la presunta dichiarazione di Ursula von der Leyen non compare tra le comunicazioni della Commissione europea, n\u00e9 su alcun mezzo d\u2019informazione, italiano o internazionale.", "Il riferimento del post oggetto della nostra verifica \u00e8 invece alla crisi di governo in corso, sfociata il 26 gennaio 2021 nelle dimissioni presentate al Quirinale dal presidente del Consiglio Giuseppe Conte .", "Alla data del 2 febbraio 2021, la crisi non \u00e8 ancora stata risolta positivamente e tra le varie opzioni riportate dai media c\u2019\u00e8 anche quella di un governo non pi\u00f9 guidato da Conte.", "Quello che nel dibattito pubblico italiano \u00e8 stato accolto con il nome \u201cRecovery Fund\u201d, poi, altro non \u00e8 che il Recovery and Resilience Facility (Dispositivo di ripresa e resilienza), ovvero il pi\u00f9 sostanzioso dei sette pilastri che compongono la strategia con cui l\u2019Unione europea intende guidare la ripresa economica degli Stati membri, che prende il nome di NextGenerationEU .", "Questo piano ha una potenza di fuoco pari a 750 miliardi di euro, che la Commissione Europea prender\u00e0 in prestito dai mercati finanziari e distribuir\u00e0 tra i 27 stati membri, e il solo Dispositivo di ripresa e resilienza pesa per circa 670 miliardi di euro sul totale.", "L\u2019Italia dovrebbe essere la principale beneficiaria degli aiuti previsti da NextGenerationEU , con un totale di circa 209 miliardi (81,4 miliardi in sussidi e 127,4 miliardi in prestiti), di cui oltre 146 stanziati tra il 2021 e il 2022.", "Per accedere a tali risorse, a inizio gennaio 2021 l\u2019Italia ha presentato una bozza del cosiddetto Piano nazionale di Ripresa e Resilienza , un documento che contiene i programmi su come investire i soldi messi a disposizione dell\u2019Europa.", "La versione definitiva del testo sar\u00e0 pronta solo tra qualche mese \u2013 nelle intenzioni del governo, dopo un confronto col Parlamento e con le parti sociali \u2013 e dovr\u00e0 essere consegnata entro il 30 aprile 2021 (termine comunque non tassativo , ma soggetto a flessibilit\u00e0).", "Come spiega il sito dell\u2019Unione europea, il documento dovr\u00e0 poi ottenere il parere positivo della Commissione (che potr\u00e0 richiedere fino a 8 settimane) e poi l\u2019approvazione \u2013 a maggioranza qualificata \u2013 da parte del Consiglio dell\u2019Unione europea, l\u2019organo che mette attorno allo stesso tavolo i ministri di tutti gli Stati membri.", "Come hanno spiegato i colleghi di Pagella Politica, inoltre, esiste un meccanismo definito \u201cfreno d\u2019emergenza\u201d.", "Questo potr\u00e0 essere attivato in seno al Comitato economico e finanziario (un organo tecnico dell\u2019Ue) su richiesta di uno o pi\u00f9 Stati membri che abbiano segnalato \u00absignificative deviazioni\u00bb, da parte di uno Stato che ha ricevuto le risorse, rispetto agli impegni presi.", "Il meccanismo non garantisce alcun diritto di veto ai singoli Stati e il procedimento non potr\u00e0 in ogni caso durare per pi\u00f9 di tre mesi, ma potr\u00e0 bloccare l\u2019erogazione delle risorse in via temporanea.", "Sono queste le uniche condizioni poste per l\u2019erogazione del cosiddetto Recovery Fund e non, come riportato nel post oggetto della nostra verifica, la presenza di Giuseppe Conte come presidente del Consiglio.", "Del resto, non \u00e8 pensabile che un cambio di maggioranza possa avere alcun impatto su accordi internazionali, soprattutto considerando che nel 2021 si terranno delle elezioni \u2013 tra le altre \u2013\u00a0in Olanda, Germania, Bulgaria e Repubblica Ceca.", "Un governo che firma un trattato impegna infatti lo Stato che rappresenta e un eventuale cambio di maggioranza o di presidente non pu\u00f2 avere effetti in questo ambito."], "category": "Notizia Falsa", "publish_date": "2021-02-02", "tags": ["commissione europea", "recovery fund", "unione europea", "ursula von der leyen"], "links": ["https://www.facebook.com/590723634736697/photos/a.590730218069372/1088067185002337/?type=3&theater", "https://ec.europa.eu/commission/commissioners/2019-2024/president_en", "https://www.consilium.europa.eu/it/press/press-releases/", "https://www.quirinale.it/elementi/51614", "http://www.governo.it/it/il-presidente", "https://www.ilpost.it/2021/02/02/nuovo-governo-trattative-roberto-fico/", "https://ec.europa.eu/info/business-economy-euro/recovery-coronavirus/recovery-and-resilience-facility_en", "https://www.consilium.europa.eu/it/infographics/ngeu-covid-19-recovery-package/", "https://www.repubblica.it/politica/2020/07/20/news/vertice_ue_accordo-262423026/", "https://pagellapolitica.it/dichiarazioni/8807/no-lue-non-ha-bocciato-la-bozza-del-recovery-plan-dellitalia", "http://www.politicheeuropee.gov.it/it/comunicazione/approfondimenti/pnrr-approfondimento/", "https://www.ilsole24ore.com/art/recovery-plan-scadenza-30-aprile-diventa-flessibile-ADTUfMFB", "https://ec.europa.eu/info/business-economy-euro/recovery-coronavirus/recovery-and-resilience-facility_en#timeline", "https://pagellapolitica.it/blog/show/725/nuovo-recovery-fund-salvini-e-meloni-esagerano-sul-diritto-di-veto", "https://pagellapolitica.it/dichiarazioni/8811/salvini-elenca-senza-errori-i-paesi-in-cui-si-vota-nel-2021"]}
{"url": "https://facta.news/notizia-falsa/2021/02/03/alle-elezioni-2020-in-myanmar-non-e-stato-utilizzato-il-voto-elettronico-e-lazienda-smartmatic-non-era-coinvolta/", "title": "Alle elezioni 2020 in Myanmar non \u00e8 stato utilizzato il voto elettronico e l\u2019azienda Smartmatic non era coinvolta", "content": ["Il 1 febbraio 2021 su Facebook \u00e8 stata pubblicata un\u2019immagine che mostrerebbe un tweet pubblicato il 26 settembre 2017 dall\u2019account Twitter di Smartmatic , societ\u00e0 che crea e offre e servizi relativi alla votazione elettronica.", "Nel tweet oggetto di analisi si legge: \u00abil Myanmar va alle urne a novembre 2020.", "Leggi alcuni fatti interessanti su questa elezione che vedr\u00e0 molti primati\u00bb.", "L\u2019immagine \u00e8 accompagnata da questo commento, scritto da chi ha pubblicato il contenuto: \u00abGuarda un po\u2019 chi si occupava delle elezioni nel Myanmar\u2026Smartmatic\u2026ricorda qualcosa?\u00bb.", "Il riferimento \u00e8 alle (infondate) accuse di frode elettorale nei confronti di Smartmatic circa il risultato delle elezioni presidenziali americane di novembre 2020.", "La notizia oggetto di analisi \u00e8 falsa.", "Andiamo con ordine.", "Il 1\u00b0 febbraio 2021 in Myanmar \u00e8 avvenuto un colpo di Stato in seguito a delle presunte frodi risalenti alle elezioni dello scorso novembre, vinte dalla Lega nazionale per la democrazia ( Nld ) e perse dal Partito per la solidariet\u00e0 e lo sviluppo dell\u2019Unione ( Usdp ), sostenuto dai militari.", "Il tweet oggetto della nostra verifica \u00e8 vero ed \u00e8 stato effettivamente pubblicato dall\u2019account di Smartmatic il 26 settembre 2017, come si pu\u00f2 verificare qui .", "Questo contenuto \u00e8 stato per\u00f2 recentemente utilizzato in maniera fuorviante: nel tweet originale non c\u2019\u00e8 infatti alcun riferimento ad un ruolo di Smartmatic nelle elezioni dello scorso novembre.", "Precisiamo che durante le ultime elezioni in Myanmar non sono state utilizzate macchine o dispositivi elettronici.", "Il voto \u00e8 stato effettuato con schede cartacee, conteggiate poi a mano, come si pu\u00f2 verificare qui e qui .", "Un giornalista dell\u2019 Associated Press , che ha votato alle elezioni di novembre in Myanmar, ha confermato che il processo di voto \u00e8 stato interamente manuale.", "La notizia \u00e8 stata confermata anche da un corrispondente della Reuters in Myanmar.", "Infine, contattata dal sito di fact-checking Snopes , Smartmatic ha smentito la notizia e chiarito di non aver mai fornito alcuna tecnologia o servizio alle autorit\u00e0 del Myanmar per le elezioni del 2020."], "category": "Notizia Falsa", "publish_date": "2021-02-03", "tags": ["colpo di stato", "elezioni", "myanmar", "smartmatic"], "links": ["https://www.facebook.com/OroroM2/posts/1756148597879585", "https://www.smartmatic.com/us/about/", "https://apnews.com/article/fact-check-trump-legal-team-false-claims-5abd64917ef8be9e9e2078180973e8b3", "https://www.ilpost.it/2021/02/03/myanmar-colpo-di-stato/", "https://www.reuters.com/article/us-myanmar-politics-explainer-idUSKBN2A113H", "https://www.reuters.com/article/us-myanmar-election/suu-kyis-party-wins-enough-seats-to-form-myanmars-next-government-idUSKBN27T0CL", "https://nld-official.org/en/", "http://usdp.info/", "https://twitter.com/smartmatic/status/912596356442845184", "https://www.idea.int/sites/default/files/news/news-pdfs/2020-General-Election-in-Myanmar-Fact-Sheet_14-July-2020.pdf", "https://www.youtube.com/watch?v=TTeoDFwzUx4&ab_channel=APArchive", "https://www.youtube.com/watch?v=3Us59cO0e70&ab_channel=APArchive", "https://apnews.com/article/fact-checking-afs:Content:9940547018", "https://www.reuters.com/article/uk-factcheck-dominion-myanmar/fact-check-myanmar-did-not-use-dominion-voting-systems-in-general-election-idUSKBN2A22ZO", "https://www.snopes.com/fact-check/myanmar-dominion-smartmatic/"]}
{"url": "https://facta.news/notizia-falsa/2021/01/22/no-questa-non-e-la-lettera-che-trump-ha-lasciato-a-biden/", "title": "No, questa non \u00e8 la lettera che Trump ha lasciato a Biden", "content": ["Il 20 gennaio 2021 su Facebook \u00e8 stata pubblicata un\u2019immagine che mostrerebbe una lettera redatta dell\u2019ex presidente degli Stati Uniti d\u2019America Donald Trump utilizzando la carta intestata della Casa Bianca.", "Il documento riporta la data del 20 gennaio, giorno dell\u2019insediamento della nuova amministrazione guidata dall\u2019attuale presidente americano Joe Biden.", "Nel testo, scritto in inglese, si legge: \u00ab Joe, you know I won \u00bb (in italiano, \u00abJoe, sai che ho vinto\u00bb).", "Il riferimento \u00e8 alla lettera che Trump, come da usanza presidenziale, avrebbe lasciato al suo successore e ai brogli, accuse prive di fondamento , che avrebbero permesso la vittoria del candidato democratico.", "L\u2019immagine oggetto della nostra verifica non trova alcun riscontro ufficiale.", "Si tratta di una notizia frutto di fantasia.", "I colleghi fact-checker statunitensi di PolitiFact hanno verificato che non esistono riscontri che confermano l\u2019autenticit\u00e0 della lettera e hanno spiegato che potrebbe trattarsi di un contenuto realizzato con una finalit\u00e0 ironica.", "Come ricostruito da diversi siti di fact-checking ( qui e qui , ad esempio) ci sono poi degli aspetti che dimostrano che la lettera \u00e8 stata creata utilizzando un software di modifica delle immagini.", "Il sigillo presidenziale non corrisponde a quelli presenti nelle lettere precedentemente inviate da Donald Trump e che utilizzavano la carta intestata della Casa Bianca ( qui e qui ).", "Inoltre, nella parte conclusiva della lettera viene riportato l\u2019indirizzo della residenza presidenziale, elemento che non compare nelle comunicazioni ufficiali precedentemente inviate dall\u2019ex presidente degli Stati Uniti d\u2019America.", "Il 20 gennaio 2021 Joe Biden ha dichiarato che Donald Trump, rispettando l\u2019usanza, gli \u00abha scritto una lettera\u00bb, definendola \u00abmolto generosa\u00bb.", "Il presidente degli Stati Uniti ha anche aggiunto che \u00abpoich\u00e9 era privata\u00bb non ne far\u00e0 parola finch\u00e9 non si confronter\u00e0 con il mittente.", "Ad oggi, quindi, non si conoscono i reali contenuti della lettera redatta da Trump per Joe Biden."], "category": "Notizia Falsa", "publish_date": "2021-01-22", "tags": ["donald trump", "elezioni presidenziali usa", "joe biden"], "links": ["https://www.facebook.com/photo?fbid=10222120524355738&set=a.1828109036110", "https://edition.cnn.com/2021/01/20/politics/joe-biden-presidential-inauguration/index.html", "https://edition.cnn.com/2017/09/03/politics/obama-trump-letter-inauguration-day/index.html", "https://www.bbc.com/news/world-us-canada-55153366", "https://www.politifact.com/factchecks/2021/jan/20/blog-posting/we-dont-know-what-trumps-letter-biden-says/?fbclid=IwAR3AvrVnALxvpehCL4128uRC7IW3CmkIW6bITvA1T_Rb_fpGaGbxDcC6Jh4", "https://www.reuters.com/article/uk-factcheck-letter/fact-check-joe-you-know-i-won-letter-from-trump-is-not-real-idUSKBN29Q1N7", "https://leadstories.com/hoax-alert/2021/01/fact-check-this-is-not-a-real-letter-from-donald-trump-to-joe-biden.html?fbclid=IwAR29CpKLfPUilfWuEnRAUguCrfybV9uK0uBiYVHpEBVndADOkEXLUYfo0DU", "https://www.reuters.com/article/us-harrington-nkorea-commentary/commentary-trumps-nuke-focus-misses-kim-jong-uns-real-leverage-idUSKCN1IO2KJ", "https://www.reuters.com/article/uk-syria-security-trump-erdogan/trump-warned-erdogan-in-an-october-9-letter-dont-be-a-tough-guy-idINKBN1WV2QS?edition-redirect=in", "https://www.reuters.com/article/us-usa-biden-inauguration-letter-idUSKBN29P2TM"]}
{"url": "https://facta.news/notizia-falsa/2021/01/22/questi-hamburger-conad-marroni-allinterno-non-sono-necessariamente-avariati/", "title": "Questi hamburger Conad marroni all\u2019interno non sono necessariamente avariati", "content": ["Il 19 gennaio 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un video pubblicato il 17 gennaio su Facebook.", "Il video in questione dura complessivamente 1 minuto e 29 secondi ed \u00e8 stato girato, come specificato dalla voce fuori campo, il 15 gennaio 2020.", "Nel filmato vediamo un uomo e una donna (i cui volti non vengono mai inquadrati) intenti ad aprire una confezione di hamburger venduti dalla catena di supermercati Conad \u2013 acquistati in un negozio con sede a Padova \u2013 per dimostrare che questi fossero avariati ben prima della data di scadenza.", "\u00abGli hamburger sono belli rossi fuori\u00bb spiega la voce della donna non inquadrata, che procede con l\u2019apertura della confezione e infine divide in due gli hamburger, mostrando una carne di colore pi\u00f9 scuro all\u2019interno.", "A questo punto l\u2019uomo descrive gli hamburger come \u00abcarne fresca imbottita di carne marcia\u00bb, mostrando la data di confezionamento, ovvero lo stesso 15 gennaio 2021.", "Si tratta di una notizia falsa.", "Come spiegato \u2013 anche se non in relazione al caso di cui ci stiamo occupando \u2013 sul suo sito personale dal dottor Giuseppe Marzulli , biologo nutrizionista, \u00abla carne deteriorata oltre che essere molto scura ha anche un cattivo odore che il nostro naso recepisce immediatamente come non commestibile\u00bb.", "La carne scura, in assenza del tipico \u00abodore di uova marce\u00bb spiega Marzulli, \u00e8 dunque perfettamente commestibile, dal momento che \u00abessa non \u00e8 avariata ma il colore scuro \u00e8 dovuto all\u2019ossidazione della ossimioglobina che contiene un atomo di ferro e che diventa metamioglobina\u00bb.", "L\u2019 ossimioglobina \u00e8 un composto chimico dal colore rosso brillante, che \u00e8 il risultato dell\u2019associazione tra l\u2019ossigeno e la mioglobina , che a sua volta \u00e8 una proteina con la funzione di legare con l\u2019ossigeno.", "La metamioglobina \u00e8 invece la forma ossidata della mioglobina, ovvero ci\u00f2 che accade quando la mioglobina non riesce a legare con l\u2019ossigeno.", "A spiegare ulteriormente il concetto ci ha pensato anche la professoressa Gloria Luzzani , ricercatrice presso l\u2019Universit\u00e0 Cattolica del Sacro Cuore di Piacenza e coordinatrice tecnico e funzionale di progetti sulla sostenibilit\u00e0 alimentare.", "Intervenendo sul sito internet Carni Sostenibili , ha spiegato che \u00abla mioglobina \u00e8 una proteina di estrema importanza per il muscolo perch\u00e9 rappresenta un vero e proprio \u201cmagazzino\u201d di ossigeno\u00bb aveva spiegato Luzzani, \u00abQuando l\u2019atomo di ferro \u00e8 legato all\u2019ossigeno, la mioglobina ha un colore rosso rubino, colore conferito di conseguenza al muscolo.", "Maggiore \u00e8 l\u2019esposizione della carne all\u2019ossigeno, pi\u00f9 rosso sar\u00e0 il suo colore\u00bb.", "Al contrario, sottolineava la ricercatrice, la carne ha un colore tendente al marrone quando la mioglobina \u00abperde l\u2019ossigeno o non \u00e8 ossigenata abbastanza, come nel caso della carne sottovuoto o di quei pezzi di carne che si anneriscono per contatto con altre fette\u00bb.", "La carne dal colore pi\u00f9 scuro \u00e8 dunque commestibile, a patto che non presenti un cattivo odore.", "Il colore \u00e8 fornito da un processo chimico che ha a che fare con l\u2019ossigenazione."], "category": "Notizia Falsa", "publish_date": "2021-01-22", "tags": ["conad", "hamburger", "hamburger avariati", "metamioglobina", "ossimioglobina", "padova"], "links": ["https://www.facebook.com/manuela.smania/posts/10222163274623821", "https://www.conad.it/", "https://www.giuseppemarzulli.it/2020/04/14/quando-il-cibo-va-a-male-carne-scura/#:~:text=Quindi%20una%20carne%20con%20una,pu%C3%B2%20consumare%20in%20tutta%20sicurezza.", "https://www.giuseppemarzulli.it/chi-sono/", "https://www.treccani.it/enciclopedia/ossiemoglobina_%28Dizionario-delle-Scienze-Fisiche%29/", "https://www.issalute.it/index.php/la-salute-dalla-a-alla-z-menu/a/analisi-cliniche/mioglobina", "https://www.treccani.it/enciclopedia/metamioglobina/", "https://www.carnisostenibili.it/come-e-perche-cambia-il-colore-della-carne/", "https://docenti.unicatt.it/ppd2/it/docenti/44279/gloria-luzzani/didattica"]}
{"url": "https://facta.news/fuori-contesto/2021/01/22/non-e-vero-che-dai-dati-israeliani-emergono-dubbi-sullefficacia-del-vaccino-pfizer/", "title": "Non \u00e8 vero che dai dati israeliani emergono dubbi sull\u2019efficacia del vaccino Pfizer", "content": ["Il 20 gennaio 2021 la redazione di Facta ha ricevuto la segnalazione di un articolo pubblicato lo stesso giorno dal sito Notizie Flash 24, una testata (registrata a ottobre 2020) che, stando a quanto riportato sul sito, avrebbe come missione il voler fornire \u00able news pi\u00f9 importanti, veloci e senza filtri\u00bb e \u00absenza utilizzare titoli clickbait e con un\u2019attenzione particolare ad evitare qualsiasi fake news.\u00bb", "L\u2019articolo che ci \u00e8 stato segnalato \u00e8 intitolato \u201cIsraele, dai primi dati ufficiali emergono dubbi sull\u2019efficacia del vaccino Pfizer\u201d.", "Il testo si basa sul contenuto di un articolo pubblicato il 19 gennaio 2021 dal quotidiano israeliano Haaretz , considerato uno dei quotidiani israeliani pi\u00f9 influenti e rispettati , intitolato \u201cMigliaia di israeliani positivi per il coronavirus dopo la prima iniezione di vaccino\u201d.", "Vediamo intanto cosa dice l\u2019articolo oggetto della segnalazione.", "Notizie Flash 24 riporta, che \u00aboltre 12.400 residenti israeliani sono risultati positivi al Covid dopo essere stati vaccinati\u00bb.", "Ovvero, come prosegue, circa il 6,6 per cento delle 189.000 persone vaccinate.", "Come precisato nell\u2019articolo, \u00abtra questi 69 avevano gi\u00e0 ricevuto la seconda dose\u00bb, il che significa che parliamo in grandissima parte di individui che avevano ricevuto solo la prima dose di vaccino.", "L\u2019articolo prosegue sostenendo che \u00abdelle 20.000 persone testate tra il 15\u00b0 e il 21\u00b0 giorno post-vaccino, circa il 7,2% sono risultate positive\u00bb dato che, secondo Notizie Flash 24 , \u00abaumenta i dubbi sulla reale efficacia visto che secondo i dati diffusi dalla Pfizer in questa finestra la copertura dovrebbe essere garantita tra il 56 e l\u201989%.\u00bb", "L\u2019articolo di Haaretz , a differenza della versione italiana di Notizie Flash 24, commenta tutti questi dati senza parlare di dubbi, bens\u00ec affermando che \u00aba questo punto \u00e8 ancora difficile fornire conclusioni definitive sull\u2019efficacia dei vaccini\u00bb.", "Un altro dato riportato da Notizie Flash 24 \u00e8 che \u00abin alcuni gruppi di et\u00e0 il rapporto dei test positivi rispetto ai test effettuati tra i vaccinati corrisponde a quello riscontrato nella popolazione generale\u00bb.", "L\u2019articolo conclude sostenendo che Pfizer aveva dimostrato che il vaccino era altamente efficace tra le persone di et\u00e0 pari o superiore a 65 anni, ma \u00abTuttavia, scrive Haaretz, \u201cquesto risultato dovr\u00e0 trovare conferme nella vita reale\u201d.\u00bb", "Le percentuali riportate dall\u2019articolo di Notizie Flash 24 sono le stesse riportate dalla fonte a cui fa riferimento, Haaretz , che a sua volta cita il Ministero della Salute israeliano (gli stessi dati con la stessa fonte sono riportati da altri media israeliani come Times of Israel ).", "Questi dati, cos\u00ec come riportati da Notizie Flash 24, sono per\u00f2 parziali e non sono stati inseriti nel giusto contesto.", "Ne deriva che la notizia, cos\u00ec come riportata dall\u2019articolo a noi segnalato, \u00e8 almeno parzialmente falsa.", "Vediamo come stanno le cose.", "Ricordiamo innanzitutto che \u00e8 solo una settimana dopo la seconda dose di vaccino Pfizer che l\u2019efficacia \u00e8 completa e raggiunge, secondo gli studi clinici , il 95 per cento.", "\u00c8 quindi fuorviante, in generale, indicare che ci sarebbero \u00abdubbi\u00bb sull\u2019efficacia del vaccino quando parliamo della copertura dopo la prima dose.", "\u00c8 vero che gli stessi dati sull\u2019efficacia del vaccino dopo la prima dose erano stati commentati negativamente anche da Nachman Ash , il Coronavirus Project Coordinator a capo della risposta israeliana alla pandemia di Covid-19, che secondo Times of Israel avrebbe detto che la protezione dopo la prima dose \u00e8 \u00abinferiore a quanto avevamo previsto e a quanto ha presentato Pfizer\u00bb.", "Stephan Evans , professore di farmacoepidemiologia alla London School of Hygiene and Tropical Medicine, ha risposto alle dichiarazioni di Nachman Ash e ai dati sull\u2019efficacia della prima dose di vaccino su Science Media Centre: \u00abI dettagli di questi studi sono stati rilasciati soltanto, sembrerebbe, a una conferenza stampa, per motivi non chiari [\u2026] Non ha senso confrontare l\u2019efficacia derivata da uno studio osservativo di questo tipo, soggetto a molte distorsioni, con l\u2019efficacia che deriva da uno studio clinico randomizzato\u00bb.", "Precisiamo che l\u2019articolo originario di Haaretz ha citato un altro dato totalmente ignorato da News Flash 24 , ovvero le evidenze positive sull\u2019immunit\u00e0 dei vaccinati israeliani che hanno ricevuto la seconda dose.", "I test sierologici effettuati una settimana dopo la seconda dose del vaccino sugli impiegati dell\u2019ospedale Sheba Medical Center di Tel Hashomer (un quartiere della citt\u00e0 di Ramat Gan) hanno trovato , in 100 persone su 102, \u00ablivelli di anticorpi da 6 a 20 volte pi\u00f9 elevati rispetto alla settimana precedente\u00bb.", "Un dato che il direttore dell\u2019unit\u00e0 di prevenzione malattie infettive dello stesso ospedale, Gili Regev-Yohai, ha commentato cos\u00ec a Haaretz : \u00abSignifica che il vaccino lavora meravigliosamente e speriamo di vedere un calo nell\u2019incidenza di infezione in pochi giorni\u00bb.", "Come News Flash 24, Haaretz scrive anche che \u00abin alcuni gruppi di persone inoculate, durante i diversi periodi dopo il vaccino, il tasso di test positivi corrisponde al tasso di positivi nella popolazione generale, di cui la grande maggioranza non era ancora vaccinata\u00bb.", "Non \u00e8 chiaro per\u00f2 di quali \u00abgruppi\u00bb si tratti.", "Notizie Flash 24 trasla il dato in \u00abgruppi di et\u00e0\u00bb ma questo non si evince dall\u2019articolo originario, che invece ipotizza in modo generico che possano esserci differenze nell\u2019efficacia del vaccino a seconda dell\u2019et\u00e0 e che potrebbe funzionare diversamente negli anziani.", "Questo \u00e8 il dato che attende effettivamente conferma nel mondo reale come avevamo gi\u00e0 spiegato qui .\u00a0 Di nuovo, per\u00f2, News Flash 24 riporta questa informazione senza contesto.", "Per esempio, secondo un comunicato dell\u2019organizzazione di servizi medici israeliana Clalit , pubblicato il 13 gennaio 2021, si \u00e8 visto che gi\u00e0 dopo la prima dose di vaccino c\u2019\u00e8 una riduzione significativa del tasso di infezione tra gli over-60: del 33 per cento fino a 14 giorni dopo la prima dose e dal 20 al 40 per cento tra 15 e 17 giorni dopo.", "Il comunicato sosteneva anche che, come previsto dagli studi clinici, non c\u2019\u00e8 una riduzione significativa del rischio nei primi 12 giorni dopo la prima dose del vaccino.", "In conclusione, al momento non \u00e8 possibile sostenere che i dati israeliani mettano in dubbio l\u2019efficacia del vaccino Pfizer/BioNTech, perch\u00e9 si riferiscono quasi esclusivamente a soggetti che hanno ricevuto una sola dose di vaccino e non alla protezione offerta almeno sette giorni dopo la seconda dose.", "Inoltre, sono dati non confrontabili con i dati degli studi clinici.", "Precisiamo poi che ci sono anche numerosi dati positivi, seppur preliminari, sia sull\u2019efficacia del vaccino dopo la prima dose, sia sull\u2019efficacia complessiva dopo la seconda.", "Solo col tempo, quando ci sar\u00e0 un numero elevato di persone che hanno ricevuto la seconda dose di vaccino Pfizer da almeno una settimana, sar\u00e0 possibile discutere se l\u2019efficacia del vaccino corrisponde o meno a quella degli studi clinici."], "category": "Fuori Contesto", "publish_date": "2021-01-22", "tags": ["covid-19", "efficacia", "israele", "nuovo coronavirus sars-cov-2", "studi clinici", "vaccino covid", "vaccino pfizer"], "links": ["https://archive.is/hqaCs", "https://www.notizieflash24.it/about/", "https://www.haaretz.com/israel-news/thousands-of-israelis-tested-positive-for-coronavirus-after-first-vaccine-shot-1.9462478", "https://www.crl.edu/focus/article/7331", "https://www.timesofisrael.com/israels-virus-czar-says-1st-dose-less-effective-than-pfizer-indicated-report/", "https://www.nejm.org/doi/full/10.1056/NEJMoa2034577", "https://www.maccabitech.com/team/nachman-ash/", "https://www.jns.org/nachman-ash-appointed-israels-new-national-coronavirus-project-coordinator/", "https://www.timesofisrael.com/israels-virus-czar-says-1st-dose-less-effective-than-pfizer-indicated-report/", "https://www.lshtm.ac.uk/aboutus/people/evans.stephen", "https://www.sciencemediacentre.org/expert-reaction-to-media-reports-of-study-results-from-israel-and-comments-made-by-prof-nachman-ash-israels-coronavirus-tsar-about-the-efficacy-of-a-single-dose-of-the-pfizer-vaccine/", "https://www.shebaonline.org/", "https://www.shebaonline.org/pfizer-biontech-vaccine-is-highly-effective/", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://www.clalit.co.il/he/your_health/family/Pages/pfizer_covid_vac_effect.aspx", "https://www.clalit.co.il/he/info/entitlements/Pages/englishrights.aspx"]}
{"url": "https://facta.news/notizia-falsa/2021/01/22/no-il-computer-di-nancy-pelosi-non-e-stato-portato-via-dalle-forze-speciali-durante-lassalto-al-congresso/", "title": "No, il computer di Nancy Pelosi non \u00e8 stato portato via dalle \u00abforze speciali\u00bb durante l\u2019assalto al Congresso", "content": ["L\u20198 gennaio 2021 su Facebook \u00e8 stato pubblicato un video che mostra una persona affermare in inglese che durante l\u2019assalto da parte di estremisti e sostenitori dell\u2019ex presidente Donald Trump al Campidoglio dello scorso 6 gennaio sarebbe stato preso \u00abil laptop\u00bb, cio\u00e8 il computer portatile, della speaker della Camera dei rappresentanti Nancy Pelosi .", "Il computer di Pelosi, secondo l\u2019uomo, sarebbe stato portato via da \u00abForze speciali, che si erano mescolati con gli Antifa\u00bb, esponenti della sinistra radicale.", "Il video \u00e8 accompagnato da un messaggio in italiano, scritto da chi ha pubblicato il post su Facebook, in cui si legge che la persona che riporta queste informazioni \u00e8 il \u00abtenente generale Thomas Mcinerney\u00bb.", "La notizia riportata nel video non trova riscontro in nessuna testata nazionale e internazionale ed \u00e8 stata smentita dalle autorit\u00e0.", "La persona che parla nel video \u00e8 davvero Thomas Mcinerney.", "Mcinerney \u00e8 un ex generale in pensione dell\u2019aeronautica degli Stati Uniti, gi\u00e0 in passato accusato di diffondere disinformazione, come si pu\u00f2 leggere qui .", "Su Facta ci siamo gi\u00e0 occupati di una notizia falsa diffusa da Mcinerney, quando era stato erroneamente sostenuto che cinque soldati americani erano deceduti in Germania mentre sequestravano un server in cui erano presenti le prove di ( infondati ) episodi di frodi elettorali legati alle scorse elezioni presidenziali.", "Fatta chiarezza sul protagonista del video, passiamo ora alle dichiarazioni rilasciate da Mcinerney nel contenuto oggetto della nostra verifica.", "Un portavoce dell\u2019esercito americano ha riferito ai colleghi di Afp di non essere a conoscenza di informazioni secondo cui le forze speciali statunitensi avrebbero sequestrato il computer portatile di Nancy Pelosi durante l\u2019assalto al Campidoglio.", "Ken McGraw, ufficiale degli Affari pubblici per il comando delle operazioni speciali, ha dichiarato a Usa Today di non aver ricevuto nessun \u00abrapporto o informazione che qualcuno delle forze speciali o di qualsiasi altra unit\u00e0 delle forze speciali sia entrato nel Campidoglio degli Stati Uniti il \u200b\u200b6 gennaio e abbia rubato il laptop di Pelosi o di altri membri del Congresso durante la rivolta\u00bb.", "Inoltre, Drew Hammill, vice capo dello staff della speaker della Camera, ha dichiarato che il laptop rubato proveniva in realt\u00e0 da una sala per le conferenze e che veniva utilizzato \u00absolo per le presentazioni\u00bb.", "Non si tratta quindi del computer portatile personale di Nancy Pelosi.", "Infine, \u00e8 priva di fondamenta anche la notizia secondo cui gli Antifa erano coinvolti nell\u2019insurrezione al Campidoglio, come chiarito dall\u2019Fbi e dalla polizia di Washington."], "category": "Notizia Falsa", "publish_date": "2021-01-22", "tags": ["capitol hill", "nancy pelosi", "stati uniti america"], "links": ["https://www.facebook.com/orlandoindacodorato/videos/1347902172239903", "https://www.speaker.gov/", "https://sofrep.com/news/general-thomas-mcinerney-military-industrial-complex/", "https://www.militarytimes.com/news/your-army/2020/12/01/this-retired-three-star-falsely-claims-us-soldiers-died-attacking-a-cia-facility-in-germany-tied-to-election-fraud/", "https://facta.news/fuori-contesto/2020/12/02/la-morte-di-questi-militari-non-centra-con-la-falsa-notizia-del-server-tedesco-coinvolto-nelle-elezioni-usa/", "https://www.bbc.com/news/world-us-canada-55153366", "https://factcheck.afp.com/elite-us-forces-did-not-take-nancy-pelosis-laptop-during-capitol-chaos?fbclid=IwAR1SPOqRTgEcEx6fMFzMqFZzS-VFy00c1pPcM2UchCRmXqye9vdNwPsK7NM", "https://eu.usatoday.com/story/news/factcheck/2021/01/13/fact-check-pelosis-conference-room-laptop-taken-capitol-riot/6654323002/", "https://twitter.com/Drew_Hammill/status/1347598063620206592", "https://factcheck.afp.com/trump-supporters-not-antifa-were-behind-us-capitol-chaos"]}
{"url": "https://facta.news/fuori-contesto/2021/01/25/questa-foto-non-e-stata-scattata-in-senato-durante-la-pandemia-di-covid-19-e-del-2014/", "title": "Questa foto non \u00e8 stata scattata in Senato durante la pandemia di Covid-19, \u00e8 del 2014", "content": ["Il 24 gennaio 2021 su Facebook \u00e8 stata pubblicata una foto che mostra alcuni parlamentari italiani ripresi in un momento di agitazione all\u2019interno del Parlamento.", "I soggetti protagonisti dello scatto non indossano la mascherina, strumento di protezione individuale per arginare la diffusione dell\u2019attuale pandemia.", "La foto \u00e8 accompagnata da questa commento, scritto da chi ha pubblicato il post su Facebook: \u00abQuesti \u2026\u2026 le mascherine le mettono solo se sono Inquadrati , ma a loro niente Multe\u00bb.", "Il riferimento \u00e8 all\u2019obbligo per legge che prevede di indossare le mascherine all\u2019aperto e nei luoghi al chiuso diversi dalle abitazioni private per contrastare il contagio da nuovo coronavirus Sars-CoV-2.", "Il post oggetto della nostra analisi veicola una notizia fuorviante, che finisce per riportare delle informazioni false.", "La foto in esame non \u00e8 stata scattata all\u2019interno del Parlamento italiano durante la pandemia di Covid-19.", "Lo scatto mostra una protesta in Senato da parte di un senatore del Movimento 5 stelle nei confronti dei banchi del Partito democratico verificatasi il 5 novembre 2014, come si pu\u00f2 verificare qui (foto numero 33)."], "category": "Fuori Contesto", "publish_date": "2021-01-25", "tags": ["covid-19", "nuovo coronavirus sars-cov-2", "parlamento", "senato", "senato della repubblica"], "links": ["https://www.facebook.com/photo.php?fbid=2852592998347079&set=gm.2668410373449844&type=3&theater", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=235#18", "https://www.corriere.it/foto-gallery/politica/16_settembre_23/quando-aula-parlamentare-dorme-gioca-vota-il-collega-b006143e-816a-11e6-bb54-ccc86a7805dc.shtml"]}
{"url": "https://facta.news/notizia-falsa/2021/01/25/il-messaggio-che-parla-della-nuova-regola-di-whatsapp-nellutilizzo-delle-foto-e-una-bufala/", "title": "Il messaggio che parla della \u00abnuova regola\u00bb di WhatsApp nell\u2019utilizzo delle foto \u00e8 una bufala", "content": ["Il 25 gennaio 2021 la redazione di Facta ha ricevuto una segnalazione che chiedeva di verificare questo messaggio ( pubblicato anche su Facebook): \u00abRicorda, domani inizia la nuova regola Whatsap [sic] che ti permette di usare le tue foto !!", "Ricorda che la scadenza \u00e8 oggi !!!", "Pu\u00f2 essere utilizzato in cause legali contro di te.", "Tutto ci\u00f2 che hai pubblicato pu\u00f2 essere pubblicato a partire da oggi, anche i messaggi eliminati.", "Non costa altro che un semplice copia / incolla, meglio essere sicuri che essere violati.", "Non autorizzo Whatsap o qualsiasi organizzazione associata a Whatsap, come Facebook e Instagram a utilizzare le mie immagini, informazioni, messaggi, foto, messaggi eliminati, file, ecc. Questo \u00e8 vero.", "Lo condivido !!!!!!!!", "Non autorizzo Condividilo in 10 gruppi e apparir\u00e0 un segnale sul tuo Whatsap in questo modo: significa che il tuo telefono \u00e8 protetto dalla nuova regola\u00bb.", "Questa comunicazione non trova riscontro in nessuna testata nazionale e locale e in nessun comunicato ufficiale di WhatsApp.", "Si tratta quindi di una notizia frutto di fantasia .", "Precisiamo che dal 2012 circola in rete un messaggio identico a quello oggetto della nostra verifica, solo che al posto di \u00abWhatsApp\u00bb il soggetto della catena era Facebook.", "Di questa notizia falsa ci eravamo gi\u00e0 occupati nel 2019.", "Infine, in questo approfondimento pubblicato da Facta , ci siamo occupati della disinformazione e delle notizia imprecise circolate sui nuovi termini della privacy pubblicati da WhatsApp, cio\u00e8 le regole all\u2019interno delle quali la piattaforma di messaggistica istantanea dovr\u00e0 muoversi d\u2019ora in poi per condividere i dati degli utenti."], "category": "Notizia Falsa", "publish_date": "2021-01-25", "tags": ["catena whatsapp", "privacy", "whatsapp"], "links": ["https://www.facebook.com/permalink.php?story_fbid=124829946158153&id=103321121642369", "https://www.whatsapp.com/security/", "https://www.snopes.com/fact-check/whatsapp-opt-out/", "https://www.bufale.net/da-domani-sara-vigente-la-nuova-regola-di-facebook-tutti-i-post-potranno-essere-usati-nelle-cause-civili-e-penali/", "https://pagellapolitica.it/bufale/show/668/notizia-falsa-da-domani-inizia-la-nuova-regola-di-facebook-per-le-foto", "https://facta.news/storie/2021/01/21/che-cosa-ce-da-sapere-sui-nuovi-termini-della-privacy-di-whatsapp/", "https://www.whatsapp.com/legal/updates/privacy-policy/?lang=it"]}
{"url": "https://facta.news/notizia-falsa/2021/01/25/no-i-medici-che-hanno-scoperto-gli-enzimi-del-cancro-nei-vaccini-non-sono-stati-tutti-assassinati/", "title": "No, i medici che \u00abhanno scoperto gli enzimi del cancro nei vaccini\u00bb non sono stati \u00abtutti assassinati\u00bb", "content": ["Il 14 gennaio 2021 la redazione di Facta ha ricevuto una segnalazione che chiedeva la verifica di un articolo , pubblicato il 20 settembre 2019 sul sito La Via Di Uscita, intitolato \u201cI medici che hanno scoperto gli enzimi del cancro nei Vaccini trovati tutti assassinati\u201d.", "L\u2019articolo \u00e8 stato condiviso, al 25 gennaio 2020, oltre 6.400 volte su Facebook.", "La Via Di Uscita si definisce \u00absecondo sito\u00bb dell\u2019associazione Stati Uniti del Mondo fondata da Isha Babaji (al secolo Francesco Ricciardi , guru ispirato dalla tradizione induista).", "Il sito condivide spesso contenuti pseudoscientifici, ad esempio i video di Stefano Scoglio, Roberto Petrella e Stefano Montanari, tutti e tre al centro della disinformazione sulla Covid-19 nel 2020 come abbiamo discusso recentemente , nonch\u00e9 numerosa disinformazione antivaccinista .", "Stando all\u2019articolo oggetto della nostra analisi, negli Stati Uniti un \u00abalto numero\u00bb di medici sarebbe stato ucciso dopo aver scoperto che \u00abla proteina dell\u2019enzima Nagalase veniva aggiunta ai vaccini che venivano poi somministrati all\u2019uomo\u00bb.", "Questo enzima, secondo l\u2019articolo \u00ab\u00e8 ci\u00f2 che impedisce alla vitamina D di essere prodotta nel corpo, che \u00e8 la principale difesa immunitaria che l\u2019organismo ha, per uccidere naturalmente le cellule tumorali\u00bb.", "Si tratta di una notizia falsa.", "Cominciamo con il dare il giusto contesto all\u2019articolo segnalato.", "Si tratta di un testo che \u00e8 rimbalzato pi\u00f9 volte tra i siti di disinformazione: la versione originale italiana dell\u2019articolo riprende il contenuto da un gruppo di siti in lingua inglese che si citano a vicenda.", "Andando a ritroso, l\u2019origine dell\u2019articolo a noi segnalato sembra risalire al 24 novembre 2015, con una pubblicazione (oggi non disponibile) sul sito conspiracyclub.co .", "Questo contenuto era stato poi ripreso dal sito The Big Riddle a dicembre 2015 e quest\u2019ultimo sito viene indicato come fonte dall\u2019articolo pubblicato da La Via Di Uscita .", "Veniamo ora alle informazioni riportate.", "Nell\u2019articolo non si fa riferimento a quali sarebbero questi medici uccisi, ma altre versioni della stessa storia, circolate online, contenevano liste di medici morti in quanto poich\u00e9 avrebbero potuto rivelare quanto sapevano sull\u2019\u00abenzima Nagalase\u00bb e al suo utilizzo nella produzione di vaccini.", "Nel marzo 2017, i colleghi di PolitiFact avevano investigato su cinque decessi di medici che secondo questa ipotesi sarebbero stati uccisi.", "In realt\u00e0 \u00e8 emerso che, in nessuno dei casi esaminati, la vittima \u00e8 deceduta in circostanze sospette.", "Precisiamo poi che solo uno di questi medici investigati da PolitiFact (Jeff Bradstreet) avrebbe espresso opinioni antivacciniste: la sua morte \u00e8 stata accertata essere un suicidio.", "Secondo il sito di fact checking Snopes, a maggio 2017, altri siti cospirazionisti avrebbero allungato la lista addirittura a 61 medici, e anche qui l\u2019ipotesi \u00e8 stata ampiamente confutata dopo l\u2019attenta verifica di ciascun caso.", "Nell\u2019articolo segnalato a Facta viene inoltre citato un \u00abDr. Broer\u00bb che, \u00abconsapevole del pericolo che correva\u00bb, avrebbe comunicato durante un\u2019intervista che \u00abnon era assolutamente intenzionato a suicidarsi\u00bb.", "Questo nome non compare tra i decessi verificati da PolitiFact n\u00e9 da Snopes ma plausibilmente si tratta del \u00abDr.\u00bb ( non \u00e8 un medico ) Ted Broer fondatore del sito Healthmasters.com (sito che infatti riportava la stessa falsa notizia) e che, a quanto si pu\u00f2 dedurre dal suo podcast , era ancora vivo il 21 gennaio 2021.", "Per quanto riguarda la teoria secondo cui i vaccini conterrebbero un enzima cancerogeno, i nostri colleghi di Health Feedback (organizzazione no-profit di fact-checking medico-scientifico) hanno verificato che l\u2019enzima nagalasi \u2013 il cui nome completo \u00e8 alfa-N-acetilgalattosaminidasi \u2013 non \u00e8 presente nei vaccini, come documentato qui e qui .", "In secondo luogo, definire la nagalasi come \u00abenzima del cancro\u00bb \u00e8 completamente fuorviante, in quanto si tratta di un enzima normalmente presente nell\u2019organismo e necessario per la salute (tanto che la sua assenza risulta in rare malattie ereditarie ).", "\u00c8 vero che nel sangue di pazienti oncologici possono aumentare i livelli di nagalasi (es. qui , qui ), ed \u00e8 vero che esistono studi ( qui , qui ) secondo cui in questi pazienti la nagalasi riduce la quantit\u00e0 di un\u2019altra proteina, nota come GcMAF, che potrebbe attivare il sistema immunitario aiutandolo a combattere il tumore.", "Ma, sempre come riporta Health Feedback e le fonti da loro citate, non esiste alcuna prova scientifica che GcMAF sia di aiuto per curare il cancro (e quindi, viceversa, che la nagalasi sia dannosa per l\u2019organismo): gli studi finora condotti su pochissimi pazienti non hanno fornito dati utili.", "In conclusione, nessun medico \u00e8 stato ucciso per aver svelato che nei vaccini ci sono gli \u00abenzimi del cancro\u00bb.", "L\u2019enzima sotto accusa non \u00e8 un ingrediente di alcun vaccino, n\u00e9 \u00e8 dimostrato alcun legame con il cancro, a parte il fatto, di incerta rilevanza clinica, che i suoi livelli aumentano in alcuni pazienti oncologici."], "category": "Notizia Falsa", "publish_date": "2021-01-25", "tags": ["cancro", "enzimi", "medici", "nagalasi", "omicidi", "vaccini"], "links": ["https://archive.is/PHESP", "https://cesnur.com/linduismo-e-i-movimenti-di-origine-induista/guru-italiani-francesco-babaji-sri-govinda-mario-attombri/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.google.com/search?q=vaccini+site%3Alaviadiuscita.net%2F&oq=vaccini+site%3Alaviadiuscita.net%2F&aqs=chrome..69i57.5329j0j7&sourceid=chrome&ie=UTF-8", "https://archive.is/tFuEu", "https://archive.is/bS6UT", "https://www.politifact.com/factchecks/2017/apr/04/blog-posting/doctors-deaths-were-not-connected-fake-news-websit/", "https://web.archive.org/web/20200607052427/https://www.gwinnettdailypost.com/archive/controversial-autism-researcher-jeff-bradstreet-commits-suicide-after-fda-raid/article_f5192b34-9d05-504f-973a-4778728ede09.html", "https://www.snopes.com/fact-check/holistic-doctor-death-conspiracy/", "https://docs.google.com/spreadsheets/d/1cmo-q6nPBKe08_sWLie8i-XhSmWxTFDi-HiN2m2rnoU/edit#gid=178385142", "https://www.linkedin.com/in/ted-broer-14382640/", "https://healthmasters.com/biography", "https://healthmasters.com/node/1308", "https://podcasts.apple.com/us/podcast/the-ted-broer-show-mp3-edition/id1050535625", "https://healthfeedback.org/claimreview/claims-that-vaccines-contain-cancer-enzymes-fail-to-understand-what-the-enzyme-nagalase-actually-is-disclosetv/", "https://www.cdc.gov/vaccines/vac-gen/additives.htm", "https://vk.ovg.ox.ac.uk/vk/vaccine-ingredients", "https://www.orpha.net/consor/cgi-bin/OC_Exp.php?lng=it&Expert=3137", "https://pubmed.ncbi.nlm.nih.gov/8665521/", "https://www.ncbi.nlm.nih.gov/pmc/articles/PMC3812199/", "https://www.ncbi.nlm.nih.gov/pubmed/8665521", "https://www.ncbi.nlm.nih.gov/pubmed/9000571", "https://www.webmd.com/cancer/gcmaf-cancer-treatment"]}
{"url": "https://facta.news/notizia-falsa/2021/01/25/no-il-presidente-biden-non-ha-firmato-degli-ordini-esecutivi-privi-di-testo/", "title": "No, il presidente Biden non ha firmato degli ordini esecutivi privi di testo", "content": ["Il 24 gennaio 2021 su Facebook sono state pubblicate quattro foto .", "Due scatti mostrano l\u2019ex presidente degli Stati Uniti d\u2019America, Donald Trump, prima e dopo aver firmato un ordine esecutivo.\u00a0 Le altre due foto mostrano invece l\u2019attuale presidente degli Stati Uniti d\u2019America, Joe Biden, che sembra firmare degli ordini esecutivi riportati su dei fogli bianchi, dove non non ci sarebbe scritto nulla.", "Le quattro immagini sono accompagnate da questo commento, scritto da chi ha pubblicato il post su Facebook: \u00abNon voglio avanzare alcuna teoria, ma questa \u00e8 la realt\u00e0 davanti ai nostri occhi.", "Trump firmava fogli scritti, Biden fogli bianchi.", "Non chiedetemi il perch\u00e9,\u00a0 io ho una mia idea, ma questa \u00e8 la realt\u00e0\u00bb.", "Il contenuto oggetto della nostra analisi veicola una notizia falsa.", "Come hanno dimostrato i colleghi di Afp , i fogli che sta firmando Joe Biden sembrano privi di testo perch\u00e9 le immagini sono di bassa qualit\u00e0.", "Aumentando il contrasto dei colori delle immagini, Afp ha dimostrato che gli ordini esecutivi firmati da Biden non erano fogli privi di testo.", "Infine, qui \u00e8 possibile leggere tutti gli ordini esecutivi firmati dal presidente Biden a partire dal 20 gennaio, giorno del suo insediamento alla Casa Bianca."], "category": "Notizia Falsa", "publish_date": "2021-01-25", "tags": ["donald trump", "joe biden", "ordini esecutivi"], "links": ["https://www.facebook.com/dolcesangue/posts/3989210357789813", "https://factcheck.afp.com/bidens-first-day-executive-orders-were-not-blank", "https://www.whitehouse.gov/briefing-room/presidential-actions/page/3/", "https://www.agi.it/estero/news/2021-01-20/discorso-integrale-insediamento-joe-biden-11100720/"]}
{"url": "https://facta.news/notizia-falsa/2021/01/14/questo-bar-non-e-aperto-perche-di-proprieta-della-famiglia-benetton-ma-perche-e-unarea-di-servizio-autostradale/", "title": "Questo bar non \u00e8 aperto perch\u00e9 di propriet\u00e0 della famiglia Benetton, ma perch\u00e9 \u00e8 un\u2019area di servizio autostradale", "content": ["Il 14 gennaio 2021 su Facebook \u00e8 stato pubblicato un post contenente un video che mostra alcune persone, munite di mascherina, consumare il caff\u00e8 al bancone di un bar.", "Il post \u00e8 accompagnato da un commento, pubblicato dall\u2019autore, che recita: \u00abAutogrill Arino (Padova), propriet\u00e0 famiglia Benetton.", "Avete capito come funziona?", "Agli amici del governo Conte apertura 24/24 senza rispettare regole anti Covid.", "Invece per ristoranti, bar, palestre etc, chiusure, sanzioni e accanimento totale\u00bb.", "Si tratta di una notizia falsa.", "Il video oggetto della nostra verifica \u00e8 stato ripreso nell\u2019area di servizio Ristop di Arino Est ( qui sono disponibili alcune foto da confrontare con il filmato), che si trova sull\u2019autostrada A4 in direzione Padova-Venezia e che, come tutte le aree di servizio, pu\u00f2 continuare a offrire servizi di ristorazione, come previsto dall\u2019articolo 2, comma 4, lettera C del dpcm 3 dicembre 2020 attualmente in vigore .", "L\u2019area di servizio in questione non appartiene alla famiglia Benetton, come erroneamente riportato nel post, ma a Lagard\u00e8re Travel Retail , societ\u00e0 francese concorrente dei Benetton (che possiede la societ\u00e0 Autogrill).", "Su Facebook circola anche una seconda versione del post, in cui si legge: \u00abRistop Arino (Padova), propriet\u00e0 francese.", "Avete capito come funziona?", "Conte si inginocchia a Marcon e consente apertura 24 su 24, senza rispettare regole anti Covid.", "Invece per le attivit\u00e0 italiane solo chiusure, sanzioni e accanimento totale\u00bb.", "Entrambe le versioni sono state originariamente pubblicate su Twitter dall\u2019account @RadioSavana ( qui e qui ) e in seguito cancellate.", "Le due versioni contengono informazioni false, dal momento che tutte le aree di servizio possono continuare a offrire servizi di ristorazione (garantiscono un servizio di pubblica utilit\u00e0 a chi deve spostarsi per lavoro), contrariamente a pub, bar e ristoranti, per i quali il dpcm del 3 dicembre dispone la temporanea sospensione."], "category": "Notizia Falsa", "publish_date": "2021-01-14", "tags": ["#verabot", "attivit\u00e0 commerciali", "autogrill", "bar", "benetton", "covid-19", "dpcm", "sars-cov-2"], "links": ["https://www.facebook.com/attilia.turri/videos/1826091257543882", "https://www.tripadvisor.it/Restaurant_Review-g780652-d6022728-Reviews-Ristop_Arino_Est-Dolo_Veneto.html#photos;aggregationId=101&albumid=101&filter=7&ff=351819768", "https://www.gazzettaufficiale.it/eli/id/2020/12/03/20A06767/sg", "http://www.governo.it/it/articolo/domande-frequenti-sulle-misure-adottate-dal-governo/15638?gclid=Cj0KCQiA9P__BRC0ARIsAEZ6irjqJaBZAgvzsy6lFAJboq-XT_emxKrOhRrEUa6GZJIxTtqELSNAAsQaAmHFEALw_wcB", "https://www.lagardere-tr.it/it/ristop", "https://web.archive.org/web/20131216201555/http://www.autogrill.com/group.aspx", "https://twitter.com/curiosityliz/status/1349633644072218624", "https://twitter.com/RadioSavana/status/1349644610365231105?s=19"]}
{"url": "https://facta.news/fuori-contesto/2021/01/14/questa-foto-di-una-metro-piena-di-persone-e-reale-ma-non-e-stata-scattata-in-italia/", "title": "Questa foto di una metro piena di persone \u00e8 reale, ma non \u00e8 stata scattata in Italia", "content": ["Il 14 gennaio 2021 su Facebook \u00e8 stata pubblicata un\u2019immagine che mostra un treno della metropolitana pieno di persone che indossano le mascherine, strumento di protezione contro la Covid-19.", "La foto \u00e8 accompagnata da questo commento: \u00ab\u00c8 colpa dei bar, dei ristoranti, degli stadi, dei musei etc vero?\u00bb.", "Il riferimento \u00e8 alla polemica secondo cui la crescita dei contagi da nuovo coronavirus in Italia non sarebbe esclusivamente legata ai settori che sono stati direttamente toccati da misure restrittive , ma anche ai mezzi di trasporto troppo affollati.", "Il contenuto oggetto della nostra analisi \u00e8 fuorviante.", "La foto \u00e8 reale, ma non \u00e8 stata scattata in una stazione della metro di una citt\u00e0 italiana e quindi non ha alcun collegamento con la crescita dei contagi nel nostro Paese.", "L\u2019immagine \u00e8 stata scattata l\u201911 gennaio 2021 presso la metropolitana di Madrid , come si pu\u00f2 verificare qui , qui e qui .", "L\u2019alto numero di persone presenti \u00e8 dovuto al fatto che la citt\u00e0 era stata colpita da una forte tempesta di neve che ha impedito l\u2019utilizzo dei mezzi di superficie.", "Per questo motivo, per recarsi al lavoro e spostarsi i cittadini hanno dovuto prendere le metro.", "Un portavoce della metro di Madrid ha detto che luned\u00ec 11 gennaio 2021 il numero dei viaggiatori, tra le ore 06:00 e le ore 08:00 del mattino, \u00e8 aumentato del 21 per cento rispetto al luned\u00ec della settimana precedente, contando fino a 125.000 persone."], "category": "Fuori Contesto", "publish_date": "2021-01-14", "tags": ["#verabot", "covid-19", "metro", "nuovo coronavirus sars-cov-2", "vaccino covid"], "links": ["https://www.facebook.com/photo?fbid=3719256551455731&set=p.3719256551455731&opaqueCursor=AbpaX1irHEFm30gJbI3jlWqlETnHHMFSfFr42gVvp-S52siRqMoadMiAaCPsoMi5LvK_Ylej3OTDkr8mCA_Q5iRQWKt8BTgFtglFCx5FMJdOt2Q1XbmhLve0gT2b9IKPsn8q2ksYhuLt1ZCIm4RwmesL8E6FExPk2jWUhi3ue2Y1gLJuQPRk-wvterJJAX5hHEcm4NLLtWivWb6YWQa35gT1zvQ5DXe5F6FJj4fmfvX4lhuzjMhpjjOXPOuiEMQzmFMnUrGXRtJtMv1vlO69WgQQw0fpRw4Vwk7CZmlIA_SWi39yHbkaJcVnjPsEwfdvPIm59km6FHII0nQR1WJraZoseoKsdTssp9HUYTGISc32t-1f_7KjS91KNrCPiCzrNDSHn50E402Wyb1Wl_Of40oatp-b1ruTN8-hywRholruJNZ6UaiymGRWPvisTTxuRjshmon-v05DOKwRqsXA67HTiDRKEXpLFn5TVym5zY19n6QZ8KP1qS3xSUFhuBahuMPhOOKCZSELKLEqvMzGAfme_7SiHpJF1leKw20BbGqhSbDHQNaXEoIHI4lidH2jAdU", "http://www.governo.it/it/coronavirus-misure-del-governo", "https://www.metromadrid.es/es/linea/linea-9", "https://twitter.com/Alex_Fidalgo/status/1348933635668398081", "https://mundo.sputniknews.com/espana/202101121094084786-era-mas-segura-la-conga-en-la-puerta-del-sol-critican-las-aglomeraciones-en-el-metro-de-madrid/", "https://twitter.com/el_pais/status/1348934494909210625", "https://www.ilmessaggero.it/salute/storie/madrid_neve_emergenza_covid_foto_simbolo_ultime_notizie_oggi_9_gennaio_2021-5690793.html", "https://www.elmundo.es/madrid/2021/01/11/5ffc2107fc6c833f148b45e8.html", "https://www.elindependiente.com/sociedad/2021/01/11/quejas-por-las-aglomeraciones-en-el-metro-de-madrid/"]}
{"url": "https://facta.news/notizia-imprecisa/2021/01/14/non-ci-sono-dati-per-affermare-che-il-vaccino-moderna-protegga-per-due-anni/", "title": "Non ci sono dati per affermare che il vaccino Moderna protegga per due anni", "content": ["Una delle incognite sui vaccini contro la Covid-19, come abbiamo discusso di recente, \u00e8 la durata della protezione.", "A questo proposito \u00e8 circolata molto, anche sui media italiani (ad esempio qui , qui , qui ) una dichiarazione del 7 gennaio 2021 dell\u2019amministratore delegato della casa farmaceutica Moderna, Stephane Bancel , secondo cui il vaccino \u00abpotrebbe proteggere per un paio di anni\u00bb.", "La dichiarazione \u00e8 stata riportata in origine dall\u2019agenzia stampa Reuters e pronunciata a un evento sulla \u00abbattaglia contro la pandemia\u00bb organizzato il 5 gennaio dal gruppo di servizi finanziari Oddo Bhf .", "A giustificazione di tale affermazione, Bancel ha sostenuto che \u00abil decadimento degli anticorpi generati dal vaccino negli esseri umani avviene molto lentamente\u00bb.", "A questo proposito \u00e8 importante precisare che al momento non ci sono dati pubblici e confermati che permettano di sostenere che la protezione derivata dal vaccino duri due anni.", "L\u2019articolo scientifico a cui probabilmente il Ceo di Moderna fa riferimento (e al momento l\u2019unico a mostrare dati sulla durata dell\u2019immunit\u00e0 dopo questo vaccino) \u00e8 uno studio , pubblicato online il 3 dicembre 2020 sulla rivista medico-scientifica New England Medical Journal , che analizza l\u2019andamento della capacit\u00e0 degli anticorpi di legare e neutralizzare il virus in seguito all\u2019immunizzazione con il vaccino Moderna.\u00a0 Misurando questa risposta fino a 119 giorni dopo la prima dose (91 giorni dopo la seconda dose) si \u00e8 osservato che per tutti i pazienti, seppure con un calo costante nel tempo, sono ancora presenti anticorpi neutralizzanti 91 giorni dopo la seconda dose di vaccino.", "Questa \u00e8 una buona notizia, ma nello studio non si fa nessuna estrapolazione oltre questo limite di tempo.", "I grafici mostrati nell\u2019articolo dimostrano che c\u2019\u00e8 variabilit\u00e0 di risposte al vaccino tra persona e persona: questo significa che una lunga durata di protezione dalla Covid-19 potrebbe non essere garantita a tutti.", "In conclusione, sappiamo che il vaccino Moderna ha una buona efficacia, mantenuta almeno per mesi dopo la vaccinazione, ma prima di poter affermare con ragionevole sicurezza che tale protezione durer\u00e0 due anni serviranno ulteriori dati."], "category": "Notizia imprecisa", "publish_date": "2021-01-14", "tags": ["#verabot", "coronavirus sars-cov-2", "covid-19", "efficacia", "immunit\u00e0", "richiamo", "vaccino covid", "vaccino moderna"], "links": ["https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://www.repubblica.it/cronaca/2021/01/07/news/vaccini_il_via_libera_dell_aifa_a_moderna_indicato_per_over_18_e_richiamo_a_28_giorni-281580045/", "https://www.ilmessaggero.it/salute/prevenzione/vaccino_moderna_copertura_quanto_tempo_anticorpi_come_funziona_ultime_notizie-5686775.html", "https://www.ilsole24ore.com/radiocor/nRC_07.01.2021_15.33_36510365", "https://www.forbes.com/profile/stephane-bancel/?sh=21cdb4023742", "https://www.reuters.com/article/us-health-coronavirus-moderna-vaccine/moderna-ceo-says-vaccine-likely-to-protect-for-couple-of-years-idUSKBN29C0YK", "https://library.oddo-bhf.com/api/Library/ViewFile?guid=7b604bb5-e2de-41ab-a2c4-1c116a7ffade", "https://www.oddo-bhf.com/en", "https://www.nejm.org/doi/full/10.1056/NEJMc2032195"]}
{"url": "https://facta.news/notizia-imprecisa/2021/01/15/i-dati-sulla-protezione-del-vaccino-pfizer-contro-le-nuove-varianti-del-virus-sono-insufficienti/", "title": "I dati sulla protezione del vaccino Pfizer contro le nuove varianti del virus sono insufficienti", "content": ["A partire dall\u20198 gennaio 2021 ha avuto risalto la notizia, rilanciata in Italia da diverse testate e agenzie di stampa ( qui , qui , qui , qui ) secondo cui il vaccino Pfizer/BioNTech sarebbe capace di proteggere contro le varianti del virus Sars-CoV-2 che stanno destando preoccupazione in quanto capaci di diffondersi pi\u00f9 rapidamente.", "Si tratta in particolare quella \u00abinglese\u00bb , pi\u00f9 correttamente nota come B.1.1.7, e quella \u00absudafricana\u00bb , pi\u00f9 correttamente nota come 501.V2 o B.1.351.", "La notizia si riferisce a un breve studio, pubblicato il 7 gennaio 2021 come preprint non sottoposto a revisione dei pari, firmato da alcuni ricercatori dell\u2019Universit\u00e0 del Texas e di Pfizer.", "Le reazioni di immunologi e virologi, molte delle quali riportate qui da Science Media Centre (agenzia britannica che raccoglie regolarmente le opinioni indipendenti di vari esperti su numerosi temi scientifici) sono diverse, ma quasi tutte meno entusiaste dei titoli di giornale.", "Vediamo perch\u00e9.", "Lo studio confronta la risposta immunitaria (misurata in vitro ) al virus Sars-CoV-2 in presenza o meno della mutazione N501Y, per 20 partecipanti ai test clinici del vaccino Pfizer/BioNTech.", "N501Y \u00e8 una mutazione presente in entrambe le varianti.", "Secondo gli autori dello studio, la risposta immunitaria dei vaccinati al virus con questa singola mutazione \u00e8 circa identica a quella del virus senza la mutazione.", "Questo per\u00f2, purtroppo, non ci dice molto.", "Entrambe le varianti reali del virus contengono otto mutazioni contemporaneamente presenti nella proteina Spike, un numero piuttosto alto , e tutte queste, almeno in teoria, possono alterare la risposta immunitaria indotta dai vaccini.", "Che una singola mutazione studiata, su otto, non sembri alterare significativamente la protezione dei vaccini \u00e8 una buona notizia \u2013 sarebbe ovviamente peggio il contrario \u2013 ma, come fanno notare praticamente tutti gli esperti, non dice quasi nulla sulla protezione dalle varianti vere e proprie.", "Non \u00e8 solo una questione teorica: ci sono dati indiretti che preoccupano gli scienziati.", "Uno studio della Rockefeller University (Stati Uniti), pubblicato a ottobre 2020 dalla rivista scientifica eLife, mostra che gli anticorpi dei pazienti guariti dalla Covid-19 reagiscono in modo distintamente pi\u00f9 debole a virus che portano la mutazione E484K, mutazione presente nella variante \u00absudafricana\u00bb B.1.351.", "In conclusione, lo studio in questione porta una buona notizia \u2013 almeno una delle mutazioni delle varianti del Sars-CoV-2 in circolazione non sembra cambiare significativamente la protezione offerta dal vaccino Pfizer/BioNTech \u2013 ma purtroppo non pu\u00f2 assicurare che questo valga per le varianti vere e proprie.", "Come abbiamo discusso in questa serie di domande e risposte sul vaccino, \u00e8 plausibile che il vaccino dia comunque una protezione contro le varianti del Sars-CoV-2, ma non sappiamo quanto elevata: per questo serviranno ulteriori studi."], "category": "Notizia imprecisa", "publish_date": "2021-01-15", "tags": ["#verabot", "coronavirus sars-cov-2", "covid-19", "immunit\u00e0", "mutazioni", "spike", "studi clinici", "vaccino covid", "vaccino pfizer", "varianti sars-cov-2"], "links": ["https://www.adnkronos.com/vaccino-pfizer-protegge-da-varianti-covid-lo-studio_3IZAhXfBtMxuIVbcLOpy5w?refresh_ce", "https://www.today.it/attualita/vaccino-pfizer-variante-inglese.html", "https://www.ilmattino.it/primopiano/sanita/vaccino_variante_inglese_sudafricana_funziona_covid_ultimissime_8_gennaio_2021-5689120.html", "https://www.ilfattoquotidiano.it/2021/01/08/vaccino-covid-pfizer-biontech-lo-studio-preliminare-protegge-dalle-varianti-inglese-e-sudafricana/6058970/", "https://facta.news/storie/2020/12/22/che-cosa-sappiamo-della-nuova-variante-di-sars-cov-2-diffusa-nel-regno-unito/", "https://www.medrxiv.org/content/10.1101/2020.12.21.20248640v1", "https://www.cdc.gov/coronavirus/2019-ncov/more/science-and-research/scientific-brief-emerging-variants.html", "https://www.biorxiv.org/content/10.1101/2021.01.07.425740v1.full.pdf", "https://www.sciencemediacentre.org/expert-reaction-to-preprint-suggesting-the-pfizer-biontech-vaccine-might-be-effective-against-new-variants/", "https://www.sciencemediacentre.org/about-us/", "https://facta.news/storie/2020/12/22/che-cosa-sappiamo-della-nuova-variante-di-sars-cov-2-diffusa-nel-regno-unito/", "https://www.sciencemediacentre.org/expert-reaction-to-preprint-suggesting-the-pfizer-biontech-vaccine-might-be-effective-against-new-variants/", "https://elifesciences.org/articles/61312", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/"]}
{"url": "https://facta.news/fuori-contesto/2021/01/18/non-e-vero-che-nel-2015-e-stato-depositato-un-brevetto-per-testare-la-positivita-alla-covid-19/", "title": "Non \u00e8 vero che nel 2015 \u00e8 stato depositato un brevetto per testare la positivit\u00e0 alla Covid-19", "content": ["Il 18 gennaio 2021 la redazione di Facta ha ricevuto la richiesta di verificare una notizia, pubblicata anche su Facebook, secondo cui il brevetto per un test utile a riscontrare la positivit\u00e0 di una persona al nuovo coronavirus Sars-CoV-2 sarebbe stato depositato da un membro della famiglia Rothschild gi\u00e0 nel 2015.", "Si tratta di una famiglia di banchieri di origine tedesca, al centro da tempo di diverse teorie del complotto antisemite.", "Come prova a favore di quanto sostenuto nel post oggetto di verifica, viene mostrata l\u2019immagine di un pagina di un sito olandese che riporta la foto un presunto brevetto depositato da \u00abRothschild Richard A\u00bb per un \u00absistema e metodo di test per COVID-19\u00bb, numerato \u00abUS20200279585A1\u00bb.", "Il brevetto riporta come data di priorit\u00e0 ( cio\u00e8 la data in cui la domanda per un\u2019invenzione viene depositata per la prima volta) il \u00ab2015-10-13\u00bb.", "Il contenuto oggetto della nostra analisi \u00e8 fuorviante e veicola una notizia falsa.", "Andiamo con ordine.", "L\u2019 Ufficio europeo dei brevetti , contattato dai colleghi spagnoli di Newtral.es , ha spiegato che il brevetto oggetto mostrato nell\u2019immagine \u00e8 stato \u00abregistrato con il sistema americano, diverso da quello europeo\u00bb.", "In Europa i brevetti vengono \u00abregistrati, riservati e tutelati\u00bb durante i 12 mesi successivi alla \u00abdata di priorit\u00e0\u00bb.", "Negli Stati Uniti d\u2019America, invece, \u00e8 consentito aggiornare il brevetto registrato man mano che il progetto progredisce.", "In questo caso specifico \u2013 come spiegato sempre dall\u2019Ufficio europeo dei brevetti \u2013 nel 2015 non \u00e8 stata depositato un brevetto relativo alla Covid-19.", "Il riferimento al nuovo coronavirus \u00e8 presente invece per via dell\u2019aggiornamento di una precedente invenzione registrata nel 2015.", "Quando \u00e8 stato depositato nel 2015, il progetto originario si basava su un sistema per acquisire e trasmettere dati biometrici (cio\u00e8 quelli relativi a caratteristiche fisiche, fisiologiche o comportamentali di un individuo).", "A maggio 2020 (come si pu\u00f2 verificare qui ), questo stesso brevetto \u00e8 stato aggiornato con delle nuove informazioni utili a sviluppare un sistema per eseguire test specifici per la Covid-19.", "Precisiamo infine che Afp fact-check ha contattato la societ\u00e0 Rothschild & Company che ha dichiarato che \u00abnon esiste alcun collegamento tra Rothschild & Co e la persona indicata nel brevetto\u00bb oggetto della nostra analisi, e cio\u00e8 Rothschild Richard A."], "category": "Fuori Contesto", "publish_date": "2021-01-18", "tags": ["#verabot", "covid-19", "nuovo coronavirus sars-cov-2", "rothschild"], "links": ["https://www.facebook.com/photo?fbid=1293084267728127&set=basw.Abpu0WABHZTw93WEq35fKLlRgq1opZ_JqMPinU2icIK0xUJd_jOQiW9fCWZRp1nUMx6Ukcdyb3c56PNBETaZ1iOJobrhW2PiUKCpJ92oXzt9ziTk6P48OwmOl_xYQs2E--HX2nZZTJUKln2YT0Axg4lf4uKCgwClm7lHSsmorCiing&opaqueCursor=AbrWnMUcYYlUF7zym-xXSENUqHDc8E-NcAfThiM_jhMWIuI2w0F4nCq6_xup2EjRTbEr7BxZxdPMKVbCy1npkjUGQTbOEDM0qdpc8a8SMWacEXnqPg4WKJHJQWM_NR6L627NJaHTuLGXEQFZ-4_-5WpvPFQPLx2We2qh43xOuZL2inlExDo00gslcJI0U5dm2OPgs6vB3T07I2y9rxHVmuTBWL_1ECNiZPy2kH5bs9bARm6GQCH0fJR36uB9UyiU6InHCsO99ZtC87n_H32hdHl0x4JA2RoMyftbNf3xEjA_iOyhu2h8KqeXXBiNXHa91RnXQ3YV7A8c1Em2dR_IuSFZUTqaA4bMeIdIxBRn77KW8w7GYRF9L5OmaAeVRA4YichpoOTYAVq0gDZ49Di0u1sSmtpq9btOUazqC4FVYaPhHiPdtPNBLfzxqlhc-3K3TMiKmIVIxINGkWVB0AqT5IORJD9zpVhtd1jikuL0Y1h3-HjnJOgmWpb56v19JO_yJytkfI65oTRlUlBrwDFkdJMpt8477HOfAxIb2bJ1XILdgeqCV5nH9ehiKftlCg_ZU5AvH-8JsTc864whj782gV2mA2k_vmkdFseAB256oq_dxlAZqs-BHtQ9K4SilIRsyhyaLJKdbzkElBVioWFRq4HzDcXtRB8sbljeFD5ECl3camlMCtab71TygTqzVPxbpUlGUIKbsRhONjDB7de2B0-zwBP5ZhIYzdd7KlYJUO81C6eGulM3S_0HxJxo9qWYULo", "https://www.treccani.it/enciclopedia/rothschild/", "https://www.washingtonpost.com/podcasts/retropod/how-the-antisemitic-conspiracy-theories-about-the-rothschilds-began-1/", "https://www.unipi.it/index.php/brevetti/item/10874-da-quale-momento-e-difendibile-il-mio-brevetto-e-cosa-significa-diritto-di-priorita#:~:text=Il%20diritto%20di%20priorit%C3%A0%2C%20che%20coincide%20con%20la%20data%20in,estero%20su%20richiesta%20del%20titolare.", "https://www.epo.org/", "https://www.newtral.es/bulo-paises-bajos-patente-datos-covid-19/20201005/", "https://nl.espacenet.com/publicationDetails/biblio?II=0&ND=3&adjacent=true&locale=nl_NL&FT=D&date=20200903&CC=US&NR=2020279585A1&KC=A1", "https://factual.afp.com/la-familia-rothschild-no-tiene-relacion-con-esta-patente-de-2015?fbclid=IwAR0JtQxMHfJIYbt74wp4FUFIdeArgzT22Qm_eNOkPPCXeN1u1YgyZcDJxk0", "https://protezionedatipersonali.it/dati-biometrici", "https://patents.google.com/patent/US20200279585A1/en?oq=US20200279585A1%C2%A0", "https://silview.media/2020/10/04/atomic-bombshell-rothschilds-patented-covid-19-biometric-tests-in-2015-and-2017/?fbclid=IwAR3rSpD-QfpIe6rrrxojHXWjhON6mRsS8k79ayrqH5MpiQ27XQtynk8WAcs", "https://factcheck.afp.com/facebook-posts-promote-false-conspiracy-coronavirus-testing-patent-was-submitted-2015-0", "https://www.rothschildandco.com/"]}
{"url": "https://facta.news/notizia-falsa/2021/01/18/non-e-vero-che-lefficacia-dei-vaccini-contro-la-covid-19-e-tra-il-19-e-il-29-per-cento/", "title": "Non \u00e8 vero che l\u2019efficacia dei vaccini contro la Covid-19 \u00e8 tra il 19 e il 29 per cento", "content": ["Tra il 13 e il 15 gennaio 2021 la redazione di Facta ha ricevuto pi\u00f9 segnalazioni relative a due articoli, uno pubblicato su Affaritaliani.it il 12 gennaio e uno pubblicato su Il Giornale il 13 gennaio, secondo cui l\u2019efficacia dei vaccini Pfizer/BioNTech e Moderna nel prevenire i sintomi della Covid-19 non sarebbe intorno al 95 per cento, come risulta dagli studi clinici pubblicati , ma tra il 19 e il 29 per cento.", "La notizia \u00e8 priva di fondamento scientifico e basata su una interpretazione tendenziosa dei dati.", "Vediamo perch\u00e9.", "Innanzitutto quello di cui si parla non \u00e8 uno studio scientifico, ma un editoriale (ovvero un articolo di opinione) pubblicato il 4 gennaio 2021 sulla rivista medica British Medical Journal da Peter Doshi , redattore della testata, e intitolato \u201cI vaccini di Pfizer e Moderna efficaci al 95 per cento: servono pi\u00f9 dettagli e i dati grezzi\u201d.", "Peter Doshi non \u00e8 un medico, ma ha un stretto rapporto scientifico con la medicina e le malattie infettive.", "\u00c8 professore associato di servizi sanitari farmaceutici alla Scuola di Farmacia dell\u2019Universit\u00e0 del Maryland e ha collaborato a una Cochrane Review sui farmaci antiinfluenzali ( Cochrane \u00e8 la principale iniziativa di revisione indipendente dei dati scientifici in medicina).", "Collabora con il British Medical Journal dal 2005 ed \u00e8 impegnato soprattutto sulla questione della trasparenza degli studi clinici.", "Precisiamo che in passato ha preso posizioni controverse , ad esempio mettendo in dubbio l\u2019efficacia dei vaccini antinfluenzali.", "Torniamo ora alla notizia oggetto di verifica.", "L\u2019editoriale di Doshi tocca diversi aspetti che secondo l\u2019autore sono poco chiari negli articoli scientifici relativi agli studi clinici sui vaccini contro Covid-19 e nei documenti relativi che sono stati portati all\u2019attenzione della Food and Drug Administration (Fda) statunitense; gli articoli segnalati alla redazione di Facta discutono invece principalmente la questione dell\u2019effettiva efficacia dei vaccini.", "Doshi si concentra su un dato segnalato all\u2019interno del documento fornito da Pfizer e BioNTech alla Fda, secondo cui nello studio clinico di fase III del vaccino ci sono stati 3.410 casi di \u00abCovid-19 presunto ma non confermato\u00bb.", "Si tratta di casi in cui sono stati osservati sintomi (febbre, tosse, brividi, perdita di olfatto e gusto, vomito etc.) in qualche modo compatibili con la Covid-19, ma con esito del tampone molecolare negativo.", "Di questi casi 1.594 sono avvenuti nei partecipanti al gruppo vaccinato e 1.816 nel gruppo placebo.", "Doshi fa notare che, se noi prendessimo in esame questi casi e li contassimo come Covid-19, senza tenere conto del tampone, allora l\u2019efficacia del vaccino sarebbe di circa il 19 per cento.", "Questo dato sale al 29 per cento se eliminiamo i casi avvenuti entro sette giorni dalla vaccinazione e che quindi il vaccino non avrebbe avuto tempo di eliminare.", "Considerare tutti quei casi (negativi al tampone, ricordiamo) come casi di Covid-19 che per\u00f2 per qualche motivo non risultano al test molecolare \u00e8 un\u2019interpretazione estrema dei dati, e Doshi stesso lo dice.", "Si legge : \u00abSe molti o la maggior parte di questi casi presunti fossero in persone che hanno avuto un risultato falso negativo al tampone, questo ridurrebbe drasticamente l\u2019efficacia del vaccino.", "Considerando per\u00f2 che le malattie simil-influenzali hanno una miriade di cause \u2014 rinovirus, virus influenzale, altri coronavirus, adenovirus, virus sinciziale respiratorio, ecc.\u2014 alcuni o molti di questi casi presunti di Covid-19 potrebbero essere dovuti a un\u2019altra causa\u00bb.", "In altre parole, \u00e8 del tutto plausibile che molti di quei casi \u00abnon confermati\u00bb semplicemente non fossero casi di Covid-19.", "Il documento Fda riporta come due casi che hanno richiesto ricovero in ospedale di \u00abCovid-19 non confermato\u00bb siano risultati ripetutamente negativi al tampone, il che rende assai improbabile che fossero veri casi di Covid-19.", "L\u2019editoriale del British Medical Journal \u00e8 sicuramente provocatorio, e forse sarebbe stata opportuna maggiore cautela nel scriverlo, ma non vuole dimostrare che l\u2019efficacia del vaccino Pfizer sia del 19 o 29 per cento.", "Vuole piuttosto puntare il dito su un caso di scarsa trasparenza dei dati.", "Come ha fatto notare il biologo Enrico Bucci il 14 gennaio 2021 sulla sua pagina Facebook, \u00abmi pare chiaro, anche dalle sue stesse parole, che egli [Doshi] abbia utilizzato volutamente un caso limite irrealistico ed un argomento paradossale, per richiamare correttamente l\u2019attenzione sul fatto che i dati vanno forniti comunque tutti\u00bb.", "Il che, come prosegue Bucci, non vuol dire affatto che tutti quei casi siano falsi negativi, n\u00e9 che il vaccino non sia efficace.", "In conclusione, la notizia che il vaccino Pfizer contro la Covid-19 avrebbe un\u2019efficacia compresa tra 19 e 29 per cento \u00e8 priva di fondamento: quelle cifre sono un\u2019interpretazione limite di un dato poco chiaro, tesa a dimostrare cosa pu\u00f2 voler dire la mancata trasparenza dei dati.", "La trasparenza negli studi clinici \u00e8 per\u00f2 un problema reale di cui abbiamo parlato in precedenza.", "In questo caso, \u00e8 del tutto improbabile che tutti i casi non confermati siano veramente Covid-19; viceversa il fatto stesso che questi casi siano di meno nel gruppo vaccinato\u00a0 lascia aperta la possibilit\u00e0 che alcuni di questi soggetti, sebbene con tampone negativo, possano essere stati davvero Covid-19.", "Come mai?", "Mentre, come abbiamo ampiamente spiegato, i falsi positivi nei tamponi molecolari non sono quasi mai un problema, i falsi negativi possono esserlo.", "Gi\u00e0 a maggio 2020 il British Medical Journal denunciava il fatto che i falsi negativi possono essere una percentuale significativa, dal 2 al 30 per cento e, a settembre 2020, la rivista medica JAMA Otolaryngology-Head and Neck Surgery spiegava come una procedura scorretta per i tamponi molecolari possa causare falsi negativi.", "Secondo il documento fornito da Pfizer-BioNTech all\u2019Fda, in alcuni casi i partecipanti al test potevano farsi il tampone nasale da soli (\u00abse la valutazione era condotta telematicamente, il partecipante doveva raccogliere da solo un tampone nasale e inviarlo per l\u2019analisi al laboratorio centrale\u00bb), il che pu\u00f2 essere risultato in tamponi applicati male e, quindi, falsi risultati negativi.", "In conclusione, resta il fatto che, sui casi accertati tramite tampone, l\u2019efficacia del vaccino \u00e8 molto elevata, e non c\u2019\u00e8 motivo di credere che un caso di Covid diagnosticato correttamente debba rispondere al vaccino diversamente da uno non diagnosticato a causa di un tampone somministrato male.", "Al momento quindi i dati, sebbene soffrano di punti che sarebbe opportuno chiarire (anche proprio per evitare che si diffondano false notizie come questa) non mostrano che l\u2019efficacia del vaccino sarebbe significativamente inferiore a quanto comunicato ufficialmente."], "category": "Notizia Falsa", "publish_date": "2021-01-18", "tags": ["#verabot", "coronavirus sars-cov-2", "covid-19", "efficacia", "studi clinici", "vaccino covid", "vaccino pfizer"], "links": ["https://www.affaritaliani.it/coronavirus/efficacia-vaccino-tra-19-29-non-il-95-lo-dice-il-british-medical-journal-715851.html", "https://www.ilgiornale.it/news/mondo/vaccino-pfizer-e-moderna-efficata-19-e-29-1916225.html", "https://www.nejm.org/doi/full/10.1056/NEJMoa2035389", "https://www.nejm.org/doi/full/10.1056/NEJMoa2034577", "https://blogs.bmj.com/bmj/2021/01/04/peter-doshi-pfizer-and-modernas-95-effective-vaccines-we-need-more-details-and-the-raw-data/", "https://www.bmj.com/about-bmj/editorial-staff/peter-doshi", "https://faculty.rx.umaryland.edu/pdoshi/", "https://www.cochranelibrary.com/cdsr/doi/10.1002/14651858.CD001265.pub2/abstract", "https://www.cochrane.org/about-us", "https://www.forbes.com/sites/stevensalzberg/2014/11/03/shocking-report-on-flu-vaccine-is-neither-shocking-nor-correct/?sh=3dab426378a7", "https://www.bmj.com/content/346/bmj.f3037", "https://www.fda.gov/", "https://www.fda.gov/media/144245/download#page=42", "https://www.fda.gov/media/144245/download#page=14", "https://blogs.bmj.com/bmj/2021/01/04/peter-doshi-pfizer-and-modernas-95-effective-vaccines-we-need-more-details-and-the-raw-data/", "https://www.fda.gov/media/144245/download#page=42", "https://www.facebook.com/cattiviscienziati/posts/225841962433184", "https://www.linkedin.com/in/enricobucci/", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://www.bmj.com/content/bmj/369/bmj.m1808.full.pdf?fbclid=IwAR26t5XuF2ySHwR3oQrGmZ41zFQ1zazPuvQWQ42ZKyPbTS6B3as1dMJVv6c", "https://jamanetwork.com/journals/jamaotolaryngology/fullarticle/2770786?fbclid=IwAR3ZD2HDa-bOnQXZ8RYVo1A5m4zw0GBIAlDqr4BKV53ULRpHz45F8S1tdQ8", "https://www.fda.gov/media/144246/download#page=78"]}
{"url": "https://facta.news/notizia-imprecisa/2021/01/18/non-e-ancora-possibile-stabilire-se-e-quanti-decessi-in-norvegia-siano-davvero-legati-al-vaccino-pfizer/", "title": "Non \u00e8 ancora possibile stabilire se e quanti decessi in Norvegia siano davvero legati al vaccino Pfizer", "content": ["Tra il 15 e il 18 gennaio 2021 su Facebook sono stati pubblicati dei post ( qui ad esempio) che riportano la notizia secondo cui in Norvegia 23 persone sarebbero deceduti a causa della vaccinazione contro la Covid-19.", "Stando a questi dati, si legge sempre sul social network, sarebbe 10 volte pi\u00f9 facile morire a causa del vaccino piuttosto che dopo aver contratto la Covid-19.", "Si tratta di una notizia riportata in modo fuorviante e impreciso: non tutti i decessi sono correlati alla vaccinazione, e vanno inseriti nel loro contesto.", "Il 15 gennaio 2021 l\u2019agenzia norvegese del farmaco (Anf) ha riportato la notizia di 23 decessi tra individui anziani (sopra gli 80 anni di et\u00e0) sottoposti alla prima dose del vaccino Pfizer/BioNTech contro la Covid-19.", "La notizia \u00e8 stata poi rilanciata nella stessa data dal British Medical Journal (Bmj) .", "Nelle ore successive, secondo alcune fonti giornalistiche, la cifra sarebbe aumentata a 29 o a 33 decessi : il sito ufficiale dell\u2019Anf, aggiornato al 18 gennaio 2021, continua a parlare di 23 decessi.", "Limitandosi a quanto finora noto ufficialmente, secondo l\u2019Anf e il Bmj, di tutti questi decessi finora 13 sono stati presi in esame per capire se sono correlati al vaccino Pfizer.", "Secondo Steinar Madsen, direttore dell\u2019Anf, intervistato dal Bmj , si sospetta che alcune reazioni avverse del vaccino, come febbre, nausea e diarrea, per quasi tutti leggere e del tutto prive di rischi, potrebbero aver per\u00f2 contribuito al decesso in persone anziane particolarmente fragili e malate (affette da demenza, grave insufficienza cardiaca o broncopneumopatia cronica ostruttiva , secondo le dichiarazioni di Madsen all\u2019emittente nazionale norvegese Nrk).", "Madsen ha aggiunto che \u00abnon siamo allarmati o preoccupati da ci\u00f2, perch\u00e9 si tratta di casi rarissimi in pazienti molto fragili con patologie gravi\u00bb.", "Ricordiamo che stiamo parlando di una categoria di pazienti su cui, come avevamo raccontato , non sono stati effettuati molti test clinici.", "Sempre secondo Bmj l\u2019Anf, in seguito a questa segnalazione, chiede ora ai medici di valutare con molta attenzione i rischi e i benefici della vaccinazione per quei pazienti fragili e gravemente malati, discutendone con loro e con le famiglie prima di procedere alla vaccinazione.", "Si tratta comunque di numeri molto piccoli.", "Come ricordano il Bmj e l\u2019Anf, in Norvegia al 14 gennaio 2021 erano state vaccinate oltre 20.000 persone con (prendendo la cifra pi\u00f9 alta in circolazione sui media) 33 decessi, da confrontare con un totale di circa 400 decessi alla settimana di residenti nelle Rsa norvegesi.", "Non sorprenderebbe quindi che alcuni vaccinati residenti nelle Rsa siano deceduti per cause naturali indipendentemente dal vaccino.", "L\u2019Anf ha dichiarato il 14 gennaio 2021 che tutti i decessi avvenuti poco tempo dopo il vaccino vengono presi in esame durante la farmacovigilanza : un rapporto sempre del 14 gennaio 2021 dell\u2019Anf commenta che \u00abla procedura normale \u00e8 di segnalare tutte le reazioni avverse sospette per nuovi vaccini [\u2026] anche quando la relazione causale non sembra essere per niente chiara\u00bb.", "Per quanto riguarda la diversa probabilit\u00e0 di morire con il vaccino o con la Covid-19, poniamo che il numero pi\u00f9 alto di decessi riportato dai media (33) sia interamente causato dal vaccino.", "Si tratterebbe di 33 decessi su oltre 20.000 vaccinati, quindi circa 1,6 ogni 1.000 vaccinati.", "Per confronto il virus Sars-CoV-2 ha colpito a oggi (18 gennaio 2021) ufficialmente 58.651 persone in Norvegia, con un totale di 517 decessi riportati, ovvero 8,8 ogni 1.000 positivi.", "Ne deriva che anche nell\u2019ipotesi \u2013 non dimostrata \u2013 che tutti i presunti 33 decessi fossero direttamente attribuibili al vaccino, il vaccino sarebbe comunque oltre 5 volte pi\u00f9 sicuro della Covid-19 (e con ogni probabilit\u00e0 molti di pi\u00f9).", "In conclusione i decessi ci sono stati e, data la fragilit\u00e0 dei pazienti, alcuni di questi potrebbero aver effettivamente sofferto pesantemente di effetti collaterali che per la quasi totalit\u00e0 delle persone sono insignificanti o quasi.", "Questo non significa per\u00f2 che tutti i decessi segnalati siano correlati al vaccino, n\u00e9 che ci sia \u00abun rischio 10 volte maggiore di morire se si prende il vaccino\u00bb rispetto alla Covid-19.", "Si tratta semmai della conferma che la vigilanza sui vaccini (di cui abbiamo parlato all\u2019interno di questo articolo) funziona in modo trasparente e che le linee guida per la vaccinazione possono venire modificate tempestivamente per tener conto di casi particolari."], "category": "Notizia imprecisa", "publish_date": "2021-01-18", "tags": ["#verabot", "coronavirus sars-cov-2", "covid-19", "effetti collaterali", "vaccino covid", "vaccino pfizer"], "links": ["https://www.facebook.com/photo.php?fbid=10225385003952184&set=a.10202872313869002&type=3&theater", "https://www.facebook.com/StopScieChimicheStop/photos/a.10151838260345681/10160377663915681/?type=3#_=_", "https://legemiddelverket.no/nyheter/covid-19-vaccination-associated-with-deaths-in-elderly-people-who-are-frail", "https://www.bmj.com/content/372/bmj.n149", "https://www.ndtv.com/world-news/norway-says-vaccine-jabs-may-be-too-risky-for-elderly-reports-29-deaths-2354007", "https://www.nytimes.com/live/2021/01/17/world/covid-19-coronavirus", "https://legemiddelverket.no/nyheter/covid-19-vaccination-associated-with-deaths-in-elderly-people-who-are-frail", "https://www.epicentro.iss.it/broncopneumopatia/", "https://www.nrk.no/norge/legemiddelverket-knytter-13-dodsfall-til-bivirkninger-av-vaksinen-1.15327024", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://legemiddelverket.no/nyheter/covid-19-vaccination-associated-with-deaths-in-elderly-people-who-are-frail", "http://www.agenziafarmaco.gov.it/content/farmacovigilanza#:~:text=La%20farmacovigilanza%20%C3%A8%20l'insieme,rischio%20favorevole%20per%20la%20popolazione.", "https://legemiddelverket.no/Documents/English/Covid-19/Adverse%20drug%20reactions%20covid-19%20vaccines%20as%20of%20January%2014%202021.pdf", "https://ourworldindata.org/coronavirus-data-explorer?zoomToSelection=true&time=2021-01-07..latest&country=~NOR&region=World&casesMetric=true&interval=total&hideControls=true&smoothing=0&pickerMetric=location&pickerSort=asc", "https://ourworldindata.org/coronavirus-data-explorer?zoomToSelection=true&time=2020-12-23..latest&country=~NOR&region=World&deathsMetric=true&interval=total&hideControls=true&smoothing=0&pickerMetric=location&pickerSort=asc", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/"]}
{"url": "https://facta.news/notizia-falsa/2021/01/19/questa-tabella-sui-decessi-in-italia-dal-2010-al-2020-non-contiene-dei-dati-corretti/", "title": "Questa tabella sui decessi in Italia \u00abdal 2010 al 2020\u00bb non contiene dei dati corretti", "content": ["Il 18 gennaio 2021 su Facebook \u00e8 stata pubblicata una tabella intitolata \u201cMorti annuali in Italia \u2013 Dati Istat\u201d.", "Nella colonna di sinistra compaiono gli anni dal 2010 al 2020, mentre in quella di destra il dato relativo ai decessi annuali.", "Secondo quanto si legge, nell\u2019anno 2010 ci sarebbero state 587.488 persone decedute, nel 2011 583.402, nel 2012 612.883, nel 2013 600.774, nel 2014 508.364, nel 2015 647.571, nel 2016 615.261, nel 2017 649.061, nel 2018 623.123, nel 2019 634.432 e infine, nel 2020 611.984.", "La tabella \u00e8 accompagnata da questo commento: \u00abDove sarebbero le tantissime morti in pi\u00f9 degli anni precedenti che ci sarebbero state nel 2020 per colpa dell\u2019epidemia del covid?\u00bb.", "Stando ai dati riportati nell\u2019immagine, quindi, in Italia nel 2020 non ci sarebbe stato un aumento di decessi (causato dalla pandemia di nuovo coronavirus) rispetto agli anni precedenti.", "Questo contenuto \u00e8 fuorviante e veicola una notizia falsa.", "Andiamo con ordine.", "Partiamo dai dati dei cittadini italiani deceduti dal 2010 al 2019.", "In questo caso, per ogni anno, l\u2019Istat all\u2019interno di un documento denominato \u201cBilancio demografico nazionale\u201d fornisce il numero dei decessi compresi tra il 1\u00b0 gennaio al 31 dicembre.", "I dati sui morti annuali indicati nella tabella per il 2010 , 2012 , 2013 , 2015 , 2016 , 2017 e 2019 sono corretti.", "Sono invece inesatti quelli relativi al 2011, al 2014 e al 2018; per quanto riguarda il 2011 , l\u2019Istat registra 593.427 decessi e non 583.402, nel 2014 598.364 e non 508.364, nel 2018 633 mila persone decedute e non poco pi\u00f9 di 623 mila.", "Passiamo ora ai dati del 2020.", "Contattato da Facta , l\u2019ufficio stampa dell\u2019Istituto nazionale di statistica ha chiarito che la tabella oggetto della nostra verifica non \u00e8 stata diffusa dall\u2019Istat.", "Ci ha inoltre spiegato che per l\u2019anno 2020 il bilancio demografico \u00e8 disponibile fino a novembre e non fino a dicembre, come per gli altri anni.", "Precisiamo poi che in un report pubblicato il 30 dicembre 2020, l\u2019Istat documenta che \u00abil bilancio provvisorio del totale dei decessi del periodo gennaio-novembre 2020 ammonta a 664.623, 77.136 mila in pi\u00f9 della media 2015-2019\u00bb e che, se si considera lo stesso periodo di osservazione dei decessi Covid-19 (febbraio-novembre 2020), l\u2019eccesso di mortalit\u00e0 supera le 80 mila unit\u00e0.", "Al momento, quindi, non disponiamo dei numeri totali sui decessi del 2020, ma lo scorso 15 dicembre il presidente dell\u2019Istat Gian Carlo Blangiardo aveva dichiarato che \u00abuna valutazione molto ragionevole\u00bb farebbe pensare che il computo finale per il 2020 superer\u00e0 i \u00ab700mila decessi complessivi\u00bb."], "category": "Notizia Falsa", "publish_date": "2021-01-19", "tags": ["#verabot", "covid-19", "istat", "nuovo coronavirus sars-cov-2", "sars-cov-2"], "links": ["https://www.facebook.com/photo/?fbid=1569550129908972&set=basw.Abor8pJzNw_rf2mqv9V-ZysCytruQvdbUZL0t3_7l8gxcpHUfnQ5syTY3zZdEtxxAPsPtlwyv-q9lHUHrQAzW7svxh0-s3aNlUuk_1V3r6z7deUudi9HdhYLWhOI04yn5rEMC7DpvlMJXhCLvq7J0Lt3ZsjbkJgkmMjDfqSKSiqHPFsdHpj62KUM8iGXwT0E-rk&opaqueCursor=AbqKDcs0rP5iQwY1GAn5HVQsk8EruexuV3ritBy4vNWqQGrxQZPaCkMjJcWi2YrQD1mDb4jqE9vdahnlSy17nOkGPqbDbXISnpryQXxRzNDpg6I8VFPJ0srVti9hge2kOlQNeioCyYig_7qza2gdRlz-yI2944br0UT5rDg8ZbbjI-Wuf9rynTbr5WTwA-MFwumOSJrr_2av1WS4fApu6uIzjvVZ0LxkmAmSkJoMpaEi1-QKft1IUKDUkN3FQ7bM-iPXGBqd0YW8NLkUh0-VpvwlBstimqaScAe12iRjwYGZKLpit3-p20lE1fZgGEUuySHkwt_4O19hZ85wNf3nkZQtRjP87AgvnsoUDg8VBJWQ83qtypXIBJ2Dedko1XRptyC6vugTqywZz6QC7KwARv57Q9Km87p79hcS7dQL6gvUn75eo5D3k0hMblroouF_Z7hX0Qe0weD34-otmNuts2hvidEE-qcmQ7ohdGq04XOpeA_Nqp4JbP6nWh0Fqlm0aXfG9r31OBsvfrRIYDxIK-KHyC7A8TTKjP0kzNm__Q0i1LypTI_mRFpO24I5RvR75wCGFKNUQT03P-kbtje25xIIgzeiNUjl_Cd02eyrreWQPblXj23Hsb1fODdxQbGyKSjHiKGCJH8S2_HgDTkCa4tLnjZn1MzFqZ-sXjDa76qiuZpjyORLzJDE46gsVJcuRkrPsD39riiFXoNxbWlHtsId_5kkm8Px-MHQN8oT0L08DSj-ECb_QFJti4TsfUnB8Y4V9SYhIxpCpauPeh0aBXz2", "https://www.istat.it/it/files//2011/05/bilanciodemografico-new.pdf", "https://www.istat.it/it/files//2013/06/bilanciodemografico_2012_impaginato2.pdf#page=4", "https://www.istat.it/it/files//2014/06/Bilanciodemografico_2013_def.pdf#page=6", "https://www.istat.it/it/files/2016/06/Bilancio-demografico-2015-1.pdf?title=Bilancio+demografico+nazionale+-+10%2Fgiu%2F2016+-+Testo+integrale.pdf#page=3", "https://www.istat.it/it/files/2017/06/bilanciodemografico-2016_13giugno2017.pdf?title=Bilancio+demografico+nazionale+-+13%2Fgiu%2F2017+-+Testo+integrale.pdf#page=3", "http://www.quotidianosanita.it/allegati/allegato8472451.pdf#page=3", "https://www.istat.it/it/files//2020/07/Report_BILANCIO_DEMOGRAFICO_NAZIONALE_2019.pdf#page=4", "https://www.istat.it/it/files//2020/10/Istat-Audizione-Disegno-di-legge-C.2561_20ottobre2020.pdf", "https://www.istat.it/it/files//2015/06/Bilanciodemografico.pdf#page=3", "https://www.istat.it/it/files//2019/07/Statistica-report-Bilancio-demografico-2018.pdf#page=4", "https://www.istat.it/it/archivio/240401", "https://www.istat.it/it/files//2020/12/Rapp_Istat_Iss.pdf?fbclid=IwAR0dzHdGL1XLXbQpW8m2X4UMOEzV9dM3J8NHLGytD9Ow3-JiURDj8sYJFeo#page=19", "https://www.istat.it/it/files//2020/12/Rapp_Istat_Iss.pdf?fbclid=IwAR0dzHdGL1XLXbQpW8m2X4UMOEzV9dM3J8NHLGytD9Ow3-JiURDj8sYJFeo#page=19", "https://www.dire.it/15-12-2020/538411-covid-blangiardo-istat-nel-2020-oltre-700mila-morti-come-nel-1944/"]}
{"url": "https://facta.news/fuori-contesto/2021/01/08/luomo-travestito-da-batman-non-era-tra-gli-assalitori-del-congresso-e-un-video-del-2020/", "title": "L\u2019uomo travestito da Batman non era tra gli assalitori del Congresso, \u00e8 un video del 2020", "content": ["Il 6 gennaio 2021 su Facebook \u00e8 stata pubblicata una foto che mostra un uomo mascherato con il costume da Batman .", "La foto \u00e8 accompagnata da questo commento, scritto da chi ha pubblicato il post su Facebook: \u00abSi 2021 #batman invade il Congresso\u00bb.", "Il riferimento \u00e8 al violento assalto del 6 gennaio 2021 al Congresso degli Stati Uniti d\u2019America da parte di estremisti e sostenitori del presidente uscente Donald Trump.", "Il contenuto oggetto della nostra analisi \u00e8 fuorviante e veicola una notizia falsa.", "L\u2019immagine non mostra un momento dell\u2019assalto al Congresso.", "La foto che mostra un uomo vestito da Batman \u00e8 in realt\u00e0 un fermo immagine di un video pubblicato su Instagram il 31 maggio 2020 e girato a Philadelphia (Stati Uniti d\u2019America) durante le proteste di Black Lives Matter dopo che il 25 maggio 2020 un afroamericano di nome George Floyd era morto durante un violento arresto da parte della polizia a Minneapolis.", "Quattro poliziotti sono stati incriminati per la morte dell\u2019uomo.", "Un articolo pubblicato il 12 giugno 2020 da The Philadelphia Inquirer aveva identificato l\u2019uomo vestito da Batman come Bob Gable."], "category": "Fuori Contesto", "publish_date": "2021-01-08", "tags": ["batman", "donald trump", "elezioni presidenziali usa"], "links": ["https://www.facebook.com/photo?fbid=10160469294829573&set=basw.AbqOqpereb_ladH_8AuHBEIvuZ58vFiDDqW9lCBCvAvCzgIIUzqv5vFby4du_l4Ao7ycBLMEeLERy8vTfkl6tBPQGO1QebNx_fDTDAhlQk2WJrbNxcILTOcBzY91F2q7HyPJXI5A8VFr1lvDxgUbfTUjrpLv2GSuw7-_WVxeXkdWrw&opaqueCursor=AboyMHORrc7hizi6uk23_idgzBb80BdPfVkS9xhqjNqyVZT_9aRsd1IFVECaWPeQEsXR1yWBb-QiZhrT1hm0ocmHjSvTYpC2AerxEZCkkMrxTCFD4-bAsf4okF6LNby-cBLKARiHbzJPL0b9PXqRoe56bDpQuBBJzjxdEr9C7rJC3idLb0NKf9E2JEHFfAMnNAraBr0_fB3bdic_sUh7sCGSRMRI3U5NbALSbEyXobry8LvjfSaeu3qWNAsbH1Zq-12bXOsnPnLS6akzNd4YQx1gB7DsOV3KTAtwgu07ag3BXqiux_p7ZjNx2OlgqCY2NKbVrZnM5oPnomwPAt1yhhsCReqVl9aQcDU5edEScj_PmFBzdnzcbSK417VTRAgu1kGiZXZH9RN-DyVZyi7q5V30LmcunwKsxW8C4c0TEtwa4sMe_nijto4RmTR_QCnLxgdMFFm09kpkKBIYBo_C5fbM6xB9DeUFajk5BEtUfZzBXk5Iii9grey6Zn2U3gYBSyUpkmri_xXlvGbGtK_kVl38BxQZYkyg9iLZTpnLc3sPZ2cDkK3YcvEuPwcU7-lw6lPhmiwVPT0CyfWz5F3gqb3Qyjbgju42LgrwHMsN2WLu-7zcBxNJesyD3T2IsZwky6ep949_Us0L38jBS386F5YSbq-UFJ-8B8MEVDzv_JghcOVtNKwBIboIecczlH1kjcnTpg3CtDJXuaB0dULXpNvD2fXe9UHqFYHShpM3mfzFzLG4lpQ_4rcqIyBRR0Tj_N4_4wcfdL9EXZ70LTMIlEcb", "https://it.wikipedia.org/wiki/Batman", "https://apnews.com/article/2f56a611445df15fb9640893bb9f7a93", "https://www.instagram.com/p/CA1NGNWgYDq/?utm_source=ig_embed", "https://www.bbc.com/news/world-us-canada-52861726", "https://www.nytimes.com/2020/05/31/us/george-floyd-investigation.html", "https://www.ilpost.it/2020/10/07/derek-chauvin-poliziotto-ucciso-george-floyd-liberato-su-cauzione/", "https://www.inquirer.com/news/philadelphia-black-lives-matter-protests-philly-moments-20200613.html"]}
{"url": "https://facta.news/notizia-falsa/2021/01/08/no-lazienda-di-riconoscimento-facciale-xrvision-non-ha-identificato-degli-antifa-tra-gli-assalitori-del-congresso/", "title": "No, l\u2019azienda di riconoscimento facciale XRVision non ha identificato degli antifa tra gli assalitori del Congresso", "content": ["Il 7 gennaio 2021 su Facebook \u00e8 stata pubblicata un\u2019immagine che riporta questo titolo: \u00abL\u2019azienda di riconoscimento facciale afferma che antifa si \u00e8 infiltrata nei manifestanti di Trump che hanno preso d\u2019assalto il campidoglio\u00bb.", "Stando a quanto riportato nell\u2019immagine, la notizia sarebbe stata pubblicata sul The Washington Times , quotidiano nazionale pubblicato a Washington (Stati Uniti d\u2019America).", "Il riferimento \u00e8 al violento assalto del 6 gennaio 2021 al Congresso degli Stati Uniti d\u2019America da parte di estremisti e sostenitori del presidente uscente Donald Trump.", "La notizia riportata nell\u2019immagine oggetto di verifica \u00e8 falsa.", "Andiamo con ordine.", "Lo scorso 6 gennaio il Washington Times \u2013 definito da NewsGuard come un quotidiano che diffonde notizie false e infondate \u2013 ha pubblicato un articolo in cui si sosteneva che \u00abun ufficiale militare in pensione\u00bb aveva riferito al giornale che l\u2019azienda XRVision , utilizzando il suo software per il riconoscimento facciale dei manifestanti, aveva identificato membri del movimento radicale di sinistra Antifa durante l\u2019assalto al Congresso.", "La societ\u00e0 XRVision ha per\u00f2 smentito la notizia, dichiarandola falsa.", "Un avvocato di XRVision ha rilasciato una dichiarazione a BuzzFeed News confutando la storia del Washington Times e spiegando che il software di XRVision ha identificato tra i manifestanti sostenitori di Trump due membri di organizzazioni neonaziste e un divulgatore della teoria del complotto priva di fondamento QAnon .", "Non si trattava quindi di membri della sinistra radicale.", "Il Washington Times ha successivamente rimosso la notizia e pubblicato una versione completamente riscritta dell\u2019articolo in cui \u00e8 stato riconosciuto che l\u2019informazione pubblicata precedentemente era falsa."], "category": "Notizia Falsa", "publish_date": "2021-01-08", "tags": ["donald trump", "elezioni presidenziali usa", "riconoscimento facciale", "xrvision"], "links": ["https://www.facebook.com/permalink.php?story_fbid=218666613269605&id=110530987416502", "https://apnews.com/article/2f56a611445df15fb9640893bb9f7a93", "https://www.newsguardtech.com/wp-content/uploads/2020/08/WashingtonTimes-1.pdf", "https://archive.vn/fjjCO#selection-2639.0-2647.49", "https://medium.com/@pressroomtd/how-xrvision-start-up-is-leading-facial-recognition-industry-2dfe55ae52f8", "https://www.buzzfeednews.com/article/craigsilverman/facial-recognition-antifa-washington-times-false", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://amp.washingtontimes.com/news/2021/jan/6/xrvision-firm-claims-antifa-infiltrated-protesters/?s=09&fbclid=IwAR3deYVeS8aKSxn8rRrX-ZwDi-iL2JR_cD7L24B95Y7QAGg3TCM6oyHuxsA"]}
{"url": "https://facta.news/notizia-falsa/2021/01/08/ashli-babbitt-e-deceduta-la-sua-morte-non-e-stata-una-false-flag/", "title": "Ashli Babbitt \u00e8 deceduta, la sua morte non \u00e8 stata una \u00abfalse flag\u00bb", "content": ["L\u20198 gennaio 2021 su Facebook \u00e8 stato pubblicato un post contenente una foto si Ashli Babbitt, la veterana sostenitrice di Donald Trump deceduta durante l\u2019assalto al Campidoglio del 6 gennaio.", "La foto \u00e8 accompagnata da un testo in inglese che descrive la donna come \u00abViva e vegeta\u00bb e la sparatoria che l\u2019ha vista coinvolta come una \u00abfalse flag\u00bb , il nome con cui vengono definite le operazioni in cui un infiltrato finge di attaccare l\u2019organizzazione per cui lavora.", "Il post \u00e8 corredato da un commento, scritto dall\u2019autore del post, in cui si legge: \u00abASHLI BABBIT \u00c8 VIVA STA BENE \u00c8 UN FALSE FLAG.", "Ottima notizia!!", "Non sar\u00e0 la prima, ne l\u2019ultima FALSE FLAG che incontreremo.", "Il terreno \u00e8 minato!!", "MANTENIAMO LA LINEA!", "LA FORZA DELLE PERSONE SI RIVELA ORA\u00bb.", "Si tratta di una notizia falsa.", "Come hanno verificato i colleghi di Newsweek , la teoria che vorrebbe Ashli Babbitt ancora in vita \u00e8 stata diffusa dalla sostenitrice di QAnon e avvocatessa Lin Wood, che su Parler (social network privo di moderazione molto amato dai sostenitori di Trump) ha scritto: \u00abAshli NON \u00e8 morta\u2026 non puoi morire per una ferita da arma da fuoco se la pistola non era puntata contro di te quando\u00bb e ancora \u00abDunque sei stato ingannato, ma niente paura, il Deep State lo fa da anni\u00bb.", "Contrariamente a quanto riportato da Wood e nel post oggetto della nostra verifica, Ashli Babbitt ha realmente perso la vita, colpita da un agente di polizia durante l\u2019assalto al Campidoglio (il momento dello sparo \u00e8 contenuto in questo video : sono immagini particolarmente cruente e ne sconsigliamo la visione a persone facilmente impressionabili).", "Com\u2019\u00e8 possibile notare dal video, la pistola dell\u2019agente era puntata in direzione di Babbitt e attualmente il protagonista della sparatoria \u00e8 in stato di congedo operativo , come prescrive il protocollo in questi casi.", "Secondo la ricostruzione di Newsweek , Babbitt era una veterana delle forze armate e convinta sostenitrice di Trump.", "A testimoniarlo \u00e8 anche il suo account Twitter , contenente numerose condivisioni dei tweet di Trump e di messaggi pubblicati dalla galassia di QAnon."], "category": "Notizia Falsa", "publish_date": "2021-01-08", "tags": ["ashli babbitt", "campidoglio", "donald trump", "elezioni presidenziali usa", "false flag"], "links": ["https://www.facebook.com/giampaolo.quarta.5/posts/886488415497928", "https://www.corriere.it/esteri/21_gennaio_07/chi-era-ashley-babbitt-veterana-morta-l-assalto-congresso-3f69a732-50b8-11eb-a017-fd5e98d313bc.shtml", "https://it.wikipedia.org/wiki/False_flag", "https://www.newsweek.com/qanon-ashli-babbitt-alive-conspiracy-lin-wood-1559989", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.open.online/2020/11/11/usa-2020-parler-social-senza-censura-fan-trump/", "https://www.unionesarda.it/video/video/cronaca-mondo/2021/01/08/assalto-al-congresso-il-colpo-di-pistola-che-ha-ucciso-ashli-babb-52-1101874.html", "https://www.newsweek.com/capitol-police-officer-who-shot-ashli-babbitt-during-riot-placed-administrative-leave-1559778", "https://twitter.com/ashli_babbitt"]}
{"url": "https://facta.news/notizia-imprecisa/2021/01/11/non-ci-sono-conferme-che-collegano-il-decesso-di-un-medico-usa-con-il-vaccino-anti-covid/", "title": "Non ci sono conferme ufficiali che collegano il decesso di un medico Usa con il vaccino anti-Covid", "content": ["Il 7 gennaio 2021 la redazione di Facta ha ricevuto via Whatsapp la segnalazione di un articolo del tabloid inglese Daily Mail , pubblicato il 6 gennaio 2021, il cui lungo titolo gi\u00e0 riassume il contenuto.", "Si legge \u201cLa moglie di un dottore di Miami di 56 anni, \u2018perfettamente in salute\u2019, morto di una malattia del sangue 16 giorni dopo aver ricevuto il vaccino Pfizer per la Covid-19, \u00e8 certa che la morte sia stata scatenata dall\u2019iniezione, mentre il gigante dei farmaci investiga la prima morte con un sospetto collegamento con l\u2019iniezione\u201d.", "La notizia \u00e8 stata riportata anche da altri media americani e ripresa anche su alcuni siti italiani .", "L\u2019articolo racconta come a Gregory Michael , ginecologo al Mount Sinai Medical Center di Miami, sia stata diagnosticata una condizione nota come porpora trombocitopenica immune o idiopatica (Pti) tre giorni dopo aver ricevuto la prima dose del vaccino Pfizer, il 18 dicembre 2020 .", "In questa malattia il sistema immunitario attacca per errore le piastrine, cellule del sangue necessarie per la coagulazione, causando, tra l\u2019altro, emorragie interne.", "Gregory Michael sarebbe morto di emorragia cerebrale 16 giorni dopo la diagnosi.", "La notizia \u00e8 fuorviante, in quanto \u00e8 al momento impossibile dire se il vaccino sia correlato o meno a questo decesso.", "L\u2019unica persona coinvolta a invocare il collegamento tra il vaccino e la morte \u00e8 la vedova dell\u2019uomo deceduto.", "L\u2019 articolo riporta la dichiarazione di un portavoce di Pfizer, secondo cui l\u2019azienda sta \u00abinvestigando attivamente il caso, ma al momento non riteniamo che vi sia una correlazione diretta con il vaccino\u00bb.", "Secondo Usa Today , i Centers for Disease Control e la Food and Drug Administration stanno ancora raccogliendo informazioni sul caso.", "\u00c8 stata condotta un\u2019autopsia che ha raccolto campioni per ulteriori analisi ai Cdc.", "Vale la pena dare qualche informazione di contesto.", "Da un lato, l\u2019 incidenza di questa malattia \u00e8 di un caso su 25.600-62.500 ogni anno.", "Non \u00e8 quindi del tutto inatteso che una persona vaccinata, casualmente, si ammali: il 20 dicembre 2020 erano gi\u00e0 state somministrate oltre 500.000 dosi di vaccino negli Usa e oggi sono quasi sei milioni.", "Dall\u2019altra parte \u00e8 vero che un\u2019incidenza leggermente superiore di Pti \u00e8 stata in passato correlata ai vaccini (per esempio il vaccino trivalente contro morbillo, rosolia e parotite, quello contro l\u2019epatite B, e altri), come riassume un articolo di International Journal of Infectious Diseases pubblicato nel 2020.", "Si tratta comunque di un \u00abevento molto raro, che non getta ombre sull\u2019importanza della vaccinazione\u00bb, come hanno evidenziato gli autori di uno studio condotto in Francia nel 2018 dove si approfondiva la possibile correlazione tra il vaccino trivalente e Pti nei bambini.", "Altri studi per\u00f2 ( qui e qui ) suggeriscono che, specialmente negli adulti, non vi sia nessuna corrispondenza.", "La Pti \u00e8 invece una malattia correlata anche alle infezioni virali e, in particolare, a settembre 2020 erano noti nel mondo almeno 45 casi di Pti collegati a casi di Covid-19, inclusi casi di Covid-19 che, a parte la Pti, non avevano riportato altri sintomi.", "In conclusione, non possiamo ancora sapere se il vaccino contro la Covid-19 abbia avuto un ruolo in questo tragico decesso.", "Come abbiamo gi\u00e0 discusso , i vaccini non sono esenti da rarissimi effetti collaterali.", "Quello che bisogna valutare \u00e8 il rapporto tra i rischi (senza ingigantirli n\u00e9 minimizzarli) e i benefici, e questo non si pu\u00f2 fare da un singolo episodio.", "In questo caso, anche si accertasse un collegamento diretto tra vaccino e Pti, si tratterebbe di un singolo evento su centinaia di migliaia se non milioni di vaccinati da confrontare con una malattia, la Covid-19, che non solo pu\u00f2 causare la stessa Pti, ma che ha anche effetti ben pi\u00f9 pesanti sulla salute pubblica e che ha registrato un numero estremamente alto di decessi ."], "category": "Notizia imprecisa", "publish_date": "2021-01-11", "tags": ["#verabot", "coronavirus sars-cov-2", "covid-19", "pfizer", "porpora trombocitopenica immune", "vaccino covid", "vaccino pfizer"], "links": ["https://www.dailymail.co.uk/news/article-9119431/Miami-doctor-58-dies-three-weeks-receiving-Pfizer-Covid-19-vaccine.html", "https://eu.usatoday.com/story/news/health/2021/01/06/death-florida-doctor-following-pfizer-covid-19-vaccine-under-investigation-gregory-michael/6574414002/", "https://www.local10.com/news/local/2021/01/07/did-miami-beach-doctor-56-die-from-receiving-covid-19-vaccine/", "https://web.archive.org/web/20210108143553/https://www.affaritaliani.it/coronavirus/florida-indagine-sulla-morte-di-un-medico-aveva-ricevuto-il-vaccino-pfizer-715024.html", "https://archive.is/wy3OK", "https://www.affaritaliani.it/coronavirus/florida-indagine-sulla-morte-di-un-medico-aveva-ricevuto-il-vaccino-pfizer-715024.html", "https://www.gregorymichaelmd.com/", "https://www.orpha.net/consor/cgi-bin/OC_Exp.php?Lng=IT&Expert=3002", "https://patch.com/florida/miami/doctor-s-death-2-weeks-after-vaccine-under-investigation-report", "https://apnews.com/article/miami-florida-coronavirus-pandemic-b1346e2cccbe981a7d2756b0c8975657", "https://www.dailymail.co.uk/news/article-9119431/Miami-doctor-58-dies-three-weeks-receiving-Pfizer-Covid-19-vaccine.html", "https://eu.usatoday.com/story/news/health/2021/01/06/death-florida-doctor-following-pfizer-covid-19-vaccine-under-investigation-gregory-michael/6574414002/", "https://apnews.com/article/miami-florida-coronavirus-pandemic-b1346e2cccbe981a7d2756b0c8975657", "https://www.orpha.net/consor/cgi-bin/OC_Exp.php?Lng=IT&Expert=3002", "https://ourworldindata.org/grapher/cumulative-covid-vaccinations?tab=chart&stackMode=absolute&country=~USA&region=World", "https://www.ijidonline.com/article/S1201-9712(20)30629-9/fulltext", "https://ashpublications.org/blood/article/132/Supplement%201/738/266038/Risk-of-Vaccine-Induced-Immune-Thrombocytopenia-in", "https://ashpublications.org/blood/article/120/25/4938/31134/A-case-control-study-to-assess-the-risk-of-immune", "https://link.springer.com/article/10.1007/s12185-020-02866-1#Sec7", "https://www.msdmanuals.com/it-it/professionale/ematologia-e-oncologia/trombocitopenia-e-disfunzioni-piastriniche/trombocitopenia-altre-cause", "https://www.ncbi.nlm.nih.gov/pmc/articles/PMC7501509/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://facta.news/storie/2020/11/10/la-covid-19-e-gia-una-delle-principali-cause-di-morte-dellanno/"]}
{"url": "https://facta.news/notizia-falsa/2021/01/11/i-simpson-non-hanno-predetto-lassalto-al-congresso-da-parte-del-vichingo/", "title": "I Simpson non hanno predetto l\u2019assalto al Congresso da parte del \u201cvichingo\u201d", "content": ["L\u20198 gennaio 2021 su Facebook sono state pubblicate due immagini .", "Una mostra Jacob Anthony Chansley (conosciuto anche con il nome di \u201cJake Angeli\u201d), l\u2019uomo che, travestito da vichingo, lo scorso 6 gennaio ha partecipato all\u2019 assalto al Congresso statunitense.", "La seconda immagine mostra Willie , un personaggio della serie animata The Simpson , vestito come Chansley impugnare una bandiera degli Stati Uniti d\u2019America davanti a quello che sembra il Campidoglio.", "Le due immagini sono accompagnate da questo commento, scritto da chi ha pubblicato il post su Facebook: \u00abI Simpson avevano predetto anche questa\u00bb.", "Stando al contenuto oggetto di analisi, i Simpson avrebbero quindi previsto che un uomo vestito da vichingo avrebbe fatto irruzione all\u2019interno del Congresso degli Stati Uniti d\u2019America.", "Si tratta di una notizia falsa.", "L\u2019immagine che mostra Willie vestito come Jacob Anthony Chansley non compare in nessuna puntata delle serie animata creata da Matthew Groening .", "Antonia Coffman, portavoce di The Simpsons , ha confermato ai colleghi di Lead Stories che l\u2019immagine oggetto della nostra verifica non \u00e8 presente nella serie e ha spiegato che \u00e8 stata creata su internet da qualche utente."], "category": "Notizia Falsa", "publish_date": "2021-01-11", "tags": ["donald trump", "elezioni presidenziali usa", "the simpson"], "links": ["https://www.facebook.com/photo/?fbid=10224535809890694&set=basw.AbpD2dLcnbXv7Eaf0flMncEj6FpOCV5AIuSGQoeNJH3HI88JLV2WWiZxZcWVN5kJSYfCBjrbQZm-VvsVURmxjF2eCDg2_ZwEW-DqKYZ14CC1ldzpdzqFtGohZl3BjlTI2XSjAju8apfvbBFLomfaEAgo&opaqueCursor=AbrOzabxhXphwTsiY_dHJ8k_Q7aCONGysP2mGOwZiHfNwpiV7mqV-BeeXhA8zsJPpvrMwP9lLd2ogXViYIGdiZwxBZgAcBZWq5rXnYM905e-dyi2ESsMuZbAx6YwqcEbRHrE3Lu8wQ8TDSOvTeR3SsuCRe4E8uwoCClDTodiYlquMCuBUNwfPZ9LU0p2alrhvw7SB6IyX6-qCJO5IRWzQwpVLNscrOhZlwfTeEpuWaKLd2xZemxSYcgCxRSuQWpSsF50S56wCAzVPhnri2jZDqxx-0Rfa3XI3DjbkiWyz9Y8Enm_R2FcgoDwLqIuNIywbOw2pzUDGWVw0f3sYVniv3Pu5FupZ1hCfSiVBhNzBPAT2kHmzVQzKypNY4glIUdHalGZwfQByPIRA_gw-N6Mmrf6_qCVi7sCOS_-0TI5VyhX7rNdWOZDCAOjhnC_N1YD2PNZhp2yglW5K-Zfl94vzy3LmlEqw46kf5kD0Oao0AahC3SyXQNcajSfiWAz-EIqqllKQqCMTt9sTU90AwVDlfHz2orygrBU2T2mSIo7XKQohATvEs5mq69A0UMRnBhOjGOQAB-1HWmlnTTPIW22_8Mjw_9c1Z6O3OGuiI3Tv7bA3DasLbQtpxTlIasPOPrHIkPhg95sYsnHPKOnp0UyslFkqmevkiA-H6yC8eLbf53ewjZqf0mh6aarrnB-IwhQC5T5lzz3vAN_PpyZndFSZh2c8PnnF5i07gp6H3Kt9EtFI5skLMsOZHBg2a7-_dYRGuqJjaX1U5Qi75XEytN_j9lpwp3mOlQM7k8YcSoJuNXgSy8nQmDPGGSCWmxDsrxh-ukjxtZMiotgok1NHLHTtZkx", "https://www.justice.gov/usao-dc/pr/three-men-charged-connection-events-us-capitol", "https://apnews.com/article/2f56a611445df15fb9640893bb9f7a93", "https://simpsons.fandom.com/wiki/Groundskeeper_Willie", "https://www.fox.com/the-simpsons/", "https://simpsons.fandom.com/it/wiki/Matt_Groening", "https://leadstories.com/hoax-alert/2021/01/fact-check-the-simpsons-did-not-predicted-the-horned-protester-who-stormed-the-capitol.html?fbclid=IwAR1vZt_6-63unkJr_4L5gXchlh8R1H2_MEjLvZ2A1dJipSoS6q9d4xSLmkg"]}
{"url": "https://facta.news/notizia-imprecisa/2021/01/11/no-i-nuovi-termini-di-whatsapp-non-prevedono-che-le-informazioni-degli-utenti-siano-condivise-automaticamente-sui-social/", "title": "No, i nuovi termini di WhatsApp non prevedono che le informazioni degli utenti siano \u00abcondivise automaticamente sui social\u00bb", "content": ["Il 9 gennaio 2021 su Facebook \u00e8 stato pubblicato un post contenente lo screenshot dei nuovi termini della privacy di WhatsApp, insieme a un testo che li sintetizza spiegando che gli utenti saranno \u00abobbligati\u00bb ad accettarli per poter continuare ad utilizzare la app di messaggistica istantanea.", "\u00abCominciano con i ricatti\u00bb si legge nel messaggio che accompagna il post, \u00able tue informazioni verranno condivise automaticamente sui social, informazioni sulla registrazione dell\u2019account (come il numero di telefono), i dati delle transazioni, informazioni relative ai servizi, informazioni su come interagisci con gli altri utenti (comprese le aziende) quando utilizzi dei Servizi, informazioni sul tuo dispositivo mobile e sul tuo indirizzo IP.", "Possono includere anche altre informazioni indicate nella sezione \u201cInformazioni raccolte\u201d dell\u2019Informativa sulla privacy o raccolte previa comunicazione o con il tuo consenso\u00bb.", "Secondo il messaggio, scritto dall\u2019autore del post, \u00abchi non accetter\u00e0 sar\u00e0 impossibilitato ad utilizzare WhatsApp e l\u2019account verr\u00e0 eliminato automaticamente\u00a0 dopo 120 giorni\u00bb.", "Si tratta di una notizia imprecisa.", "Vediamo perch\u00e9.", "A partire dal mese di gennaio 2021, WhatsApp ha realmente aggiornato i suoi termini di servizio e della privacy (ora disponibili a questo link ) inviando contestualmente un messaggio ai suoi utenti che chiede di accettarli.", "Chi decider\u00e0 di rifiutarli non potr\u00e0 pi\u00f9 utilizzare WhatsApp dopo l\u20198 febbraio 2021.", "Ma cosa cambia effettivamente per gli utenti?", "I nuovi aggiornamenti ai termini di servizio sono stati pubblicati il 4 gennaio (non tutti gli utenti hanno ricevuto il messaggio che chiede di accettare le nuove regole, ma lo riceveranno entro le prossime settimane) e approfondiscono le modalit\u00e0 di gestione e di condivisione dei dati degli utenti con le aziende del gruppo Facebook.", "In breve, a partire dall\u20198 febbraio lo scambio di dati tra WhatsApp e Facebook (appartenenti allo stesso gruppo) si intensificher\u00e0 e le informazioni saranno utilizzate per \u00abmigliorare, capire, personalizzare, supportare, e commercializzare\u00bb offerte e prodotti di Facebook.", "Si tratta di una formulazione molto vaga, ma in nessun caso si parla di informazioni condivise sui social, come riportato nel post oggetto di verifica.", "Queste modifiche, in ogni caso, secondo quanto riferisce Ansa , non avranno alcun effetto sul territorio europeo e questo per via del Regolamento europeo sulla protezione dei dati personali (il cosiddetto Gdpr ) che non consente all\u2019azienda di prendere decisioni sul trattamento dei dati per fini di marketing e profilazione senza che all\u2019utente sia consentito di scegliere se esprimere o meno il consenso a tale trattamento.", "Come ha spiegato su Twitter Niamh Sweeney, che si occupa delle policy di WhatsApp, in Europa non ci saranno dunque cambiamenti nelle pratiche di data-sharing e i nuovi termini di servizio mireranno soprattutto a fornire informazioni sull\u2019utilizzo degli account business, il servizio di WhatsApp dedicato alle aziende."], "category": "Notizia imprecisa", "publish_date": "2021-01-11", "tags": ["facebook", "gdpr", "mark zuckerberg", "privacy", "termini di servizio", "whatsapp"], "links": ["https://www.facebook.com/769126406817321/posts/1182220365507921/?sfnsn=scwspmo", "https://www.whatsapp.com/legal/updates/privacy-policy/?lang=it", "https://tg24.sky.it/tecnologia/2021/01/08/whatsapp-aggiornamento-privacy", "https://www.altroconsumo.it/hi-tech/smartphone/news/whatsapp-aggiornamento-privacy", "https://www.ansa.it/sito/notizie/tecnologia/internet_social/2021/01/07/whatsapp-in-europa-nessuna-modifica-a-condivisione-dati-con-facebook_bd29bb96-d6c2-46a3-98fd-2d2ceec57ccf.html", "https://www.garanteprivacy.it/documents/10160/0/Regolamento+UE+2016+679.+Arricchito+con+riferimenti+ai+Considerando+Aggiornato+alle+rettifiche+pubblicate+sulla+Gazzetta+Ufficiale++dell%27Unione+europea+127+del+23+maggio+2018", "https://twitter.com/NiamhSweeneyNYC/status/1347184836323237889", "https://twitter.com/NiamhSweeneyNYC/status/1347185463057117190"]}
{"url": "https://facta.news/fuori-contesto/2021/01/11/no-questo-fotogramma-non-testimonia-una-finta-vaccinazione-contro-la-covid-19/", "title": "No, questo fotogramma non testimonia una finta vaccinazione contro la Covid-19", "content": ["Il 4 gennaio 2021 su Facebook \u00e8 stata pubblicata un\u2019immagine che mostra una persona in camice e guanti blu mentre posiziona una siringa sulla parte superiore del braccio di una donna che indossa un camice.", "In basso a destra \u00e8 possibile vedere il logo di Studio Aperto,\u00a0 programma di informazione trasmesso su Italia Uno.", "La foto \u00e8 accompagnata da questo testo, scritto da chi ha pubblicato il post: \u00abMa si pu\u00f2 fare u vaccinu cu tutta a cammisa?\u00bb (cio\u00e8, si pu\u00f2 fare un vaccino con la camicia ancora addosso?).", "Secondo l\u2019autore del post, quindi, l\u2019immagine mostrerebbe una finta vaccinazione perch\u00e9 la spalla della persona che viene vaccinata \u00e8 coperta dai vestiti e non nuda.", "Questo contenuto \u00e8 fuorviante e veicola una notizia falsa.", "Andiamo con ordine.", "Come hanno verificato i colleghi di FakeNews.pl , la foto oggetto della nostra verifica \u00e8 parte di un servizio giornalistico \u2013 le cui sono immagini sono state trasmesse da Studio Aperto (Italia Uno) \u2013 dell\u2019 Associated Press registrato il 27 dicembre presso l\u2019 ospedale civico di Codogno , in Lombardia, in occasione dell\u2019 avvio della vaccinazione contro il nuovo coronavirus in Italia.", "Il fermo immagine pubblicato su Facebook immortala un\u2019operatrice sanitaria che mostra ai media presenti come sar\u00e0 eseguita la vaccinazione.", "Come \u00e8 possibile verificare in quest\u2019altro video (dal minuto 0:25) pubblicato su Twitter il 28 dicembre 2020 da China Global Television Network (CGTN), l\u2019operatrice sanitaria che si presta a vaccinare il personale dell\u2019ospedale prima mostra ai giornalisti presenti la fiala che contiene il vaccino, poi le siringhe che verranno utilizzate e infine, con una siringa con ancora il cappuccio di plastica sull\u2019ago, indica in quale parte del braccio verr\u00e0 eseguita la puntura (\u00e8 da quest\u2019ultima scena che \u00e8 stata estrapolata l\u2019immagine oggetto della nostra verifica).", "In questo video pubblicato da Reuters \u00e8 evidente che le vaccinazioni, dopo la dimostrazione, sono state effettivamente eseguite dalla stessa operatrice sanitaria sul braccio nudo dei soggetti che vi si sono sottoposti."], "category": "Fuori Contesto", "publish_date": "2021-01-11", "tags": ["codogno", "covid-19", "nuovo coronavirus sars-cov-2", "vaccino covid"], "links": ["https://www.facebook.com/photo.php?fbid=10219663853013106&set=a.1091454452822&type=3&theater", "https://fakenews.pl/zdrowie/szczepienie-na-covid-19-przez-bluzke-nie-to-prezentacja-dla-mediow/", "https://www.mediasetplay.mediaset.it/video/studioaperto/il-vaccino-arriva-in-aereo_F310140601728C01", "https://www.doveecomemicuro.it/strutture/ospedale-civico", "https://tg24.sky.it/cronaca/2020/12/27/covid-primi-vaccini-italia-vax-day#32", "https://twitter.com/CGTNOfficial/status/1343461683109441537", "https://www.reuters.com/video/watch/vaccine-for-nurse-of-italys-first-patien-idOVDAXFFB5"]}
{"url": "https://facta.news/notizia-falsa/2021/01/11/luomo-in-questa-foto-non-e-sergio-mattarella-e-non-e-stato-arrestato-per-aver-manipolato-le-elezioni-americane/", "title": "L\u2019uomo in questa foto non \u00e8 Sergio Mattarella e non \u00e8 stato arrestato per aver manipolato le elezioni americane", "content": ["L\u201911 gennaio 2021 su Twitter \u00e8 stato pubblicato un post contenente tre fotogrammi che ritraggono un uomo (cerchiato di rosso) con mascherina nera, completo blu e cravatta arancione, mentre viene scortato dalle forze di polizia e dal Segretario di Stato americano Mike Pompeo .", "Le immagini sono accompagnate da un messaggio, scritto dall\u2019autore del tweet Maurizio Gustinicchi \u2013 supporter italiano della teoria del complotto nota come QAnon, di lui avevamo parlato qui \u2013 che recita: \u00abArresto avvenuto in India di persona che, sembra, noi italiani abbiamo la sfortuna di conoscere molto bene\u00bb.", "Si tratta di una notizia falsa.", "La notizia del presunto arresto immortalato nella foto ha iniziato a circolare su Twitter e Parler (social network utilizzato dall\u2019estrema destra americana, non pi\u00f9 online dall\u201911 gennaio 2021) il 9 gennaio, presentata come \u00abl\u2019arresto del presidente italiano per aver manipolato le elezioni presidenziali americane\u00bb.", "Secondo alcuni tweet, l\u2019uomo nelle foto sarebbe l\u2019attuale presidente della Repubblica italiana Sergio Mattarella .", "L\u2019uomo evidenziato con un cerchio rosso \u00e8 in realt\u00e0 Kenneth Juster , ambasciatore americano in India, che il 26 ottobre 2020 ha incontrato Mike Pompeo, al tempo in visita ufficiale a Nuova Delhi.", "Com\u2019\u00e8 possibile verificare da questa foto pubblicata da Pompeo il 7 gennaio 2021, l\u2019uomo non \u00e8 stato arrestato, ma cammina semplicemente con le braccia dietro la schiena, accompagnato dalla scorta assegnata al Segretario di Stato americano."], "category": "Notizia Falsa", "publish_date": "2021-01-11", "tags": ["donald trump", "elezioni presidenziali usa", "india", "kenneth juster", "mike pompeo", "qanon", "sergio mattarella"], "links": ["https://twitter.com/gustinicchi/status/1348532331980709888", "https://www.whitehouse.gov/people/mike-pompeo/", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://parler.com/profile/Site85/posts", "https://www.corriere.it/tecnologia/21_gennaio_11/parler-offline-amazon-ha-staccato-spina-social-usato-destra-americana-7fcf109c-53e6-11eb-ad41-ddad2172512f.shtml", "https://www.ansa.it/sito/notizie/mondo/2021/01/11/il-social-network-parler-e-offline_84a3d995-5b1c-4237-9830-40ae984f3d31.html", "https://twitter.com/Black_Nobilliti/status/1348004093999112194", "https://twitter.com/sallygardens20/status/1347631169068691456", "https://www.quirinale.it/page/biografia", "https://in.usembassy.gov/our-relationship/our-ambassador/", "https://www.reuters.com/article/instant-article/idUSKBN27B10K", "https://twitter.com/SecPompeo/status/1347309560160247809"]}
{"url": "https://facta.news/notizia-falsa/2021/01/04/il-decreto-legge-che-inasprisce-le-pene-per-chi-critica-il-governo-sui-social-non-esiste/", "title": "Il decreto legge che inasprisce le pene per chi critica il governo sui social non esiste", "content": ["Il 23 dicembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post condiviso il giorno prima su Facebook.", "Il post oggetto della nostra verifica si presenta come lo screenshot di un presunto decreto legge entrato in vigore il 21 dicembre, che tra le altre cose modificherebbe l\u2019articolo 290 del codice penale sul \u00abvilipendio della Repubblica, delle istituzioni costituzionali e delle forze armate\u00bb, introducendo pene pi\u00f9 severe (tra cui la revoca delle misure di protezione sociale, come ad esempio il reddito di cittadinanza ) per chi utilizza violenza verbale nei confronti delle istituzioni e chi diffonde notizie false sull\u2019emergenza Covid-19.", "L\u2019immagine \u00e8 introdotta dal testo \u00abVi sar\u00e0 sfuggito.", "Ma questi son stati capaci d\u2019inserire in un DL sull\u2019emergenza epidemiologica quanto segue\u2026\u00bb e da un commento, scritto dall\u2019autore del post, che denuncia l\u2019inizio di un \u00abregime dittatoriale\u00bb.", "Si tratta di una notizia falsa.", "Com\u2019\u00e8 possibile verificare sul sito della Gazzetta Ufficiale , il 21 dicembre 2020 non \u00e8 entrato in vigore alcun provvedimento che interviene sull\u2019articolo 290 del codice penale, che resta invariato rispetto alla sua ultima modifica, approvata dalle Camere il 30 luglio 1957.", "Quanto al decreto-legge oggetto della nostra verifica, nell\u2019intestazione del falso documento questo viene presentato come il numero 173.", "Come testimonia il sito web del Parlamento italiano, il decreto-legge numero 173 del 2020 non esiste .", "Quel numero identifica invece una legge \u2013 la n. 173 del 2020, appunto \u2013 che si occupa di \u00abimmigrazione, protezione internazionale e complementare\u00bb.", "Si tratta insomma di un documento ufficiale contraffatto \u2013 un classico della disinformazione sulla Covid-19, ce n\u2019eravamo occupati qui \u2013 e non esiste alcun provvedimento pensato per punire con pene pi\u00f9 severe il vilipendio delle istituzioni e la diffusione di notizie false."], "category": "Notizia Falsa", "publish_date": "2021-01-04", "tags": ["#verabot", "covid-19", "decreto legge", "nuovo coronavirus sars-cov-2", "socialtv network"], "links": ["https://www.facebook.com/photo/?fbid=1753254428175505&set=a.118093935024904", "https://www.brocardi.it/codice-penale/libro-secondo/titolo-i/capo-ii/art290.html", "https://www.redditodicittadinanza.gov.it/schede/dettaglio", "https://www.gazzettaufficiale.it/", "https://www.gazzettaufficiale.it/eli/id/1957/08/07/057U0655/sg#:~:text=(Vilipendio%20della%20Repubblica%2C%20delle%20Istituzioni,sei%20mesi%20a%20tre%20anni.", "http://www.parlamento.it/leg/ldl_new/v3/sldlelencodlconvers.htm", "https://www.gazzettaufficiale.it/eli/id/2020/12/19/20G00195/sg", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://facta.news/storie/2020/10/15/come-i-falsi-documenti-ufficiali-sono-diventati-un-genere-della-disinformazione-durante-lemergenza-covid-19/"]}
{"url": "https://facta.news/immagine-modificata/2021/01/04/la-foto-di-luigi-di-maio-che-bacia-la-mano-del-comandante-libico-haftar-e-falsa/", "title": "La foto di Luigi Di Maio che bacia la mano del comandante libico Haftar \u00e8 falsa", "content": ["Il 23 dicembre 2020 su Facebook \u00e8 stata pubblicata una foto che mostrerebbe il ministro degli Esteri italiano Luigi Di Maio in procinto di baciare la mano al comandante libico Khalifa Haftar , a capo delle truppe che controllano la parte orientale della Libia.", "Haftar \u00e8 da tempo in conflitto con il governo libico guidato da Fayez al-Sarraj e sostenuto dalle Nazioni Unite.", "Nell\u2019immagine oggetto di analisi compare la scritta \u00absenza commento\u00bb.", "Si tratta di una notizia falsa, veicolata da un\u2019immagine modificata.", "Nella foto originale \u2013 scattata durante un incontro politico avvenuto il 18 dicembre 2020 a Bengasi (Libia) \u2013 il ministro degli Esteri non sta per baciare la mano del comandante libico, come si pu\u00f2 verificare qui e qui .", "Le fotografie mostrano i due stringersi la mano."], "category": "Immagine Modificata", "publish_date": "2021-01-04", "tags": ["khalifa haftar", "libia", "luigi di maio"], "links": ["https://www.facebook.com/amicilegasalvinipremier/photos/a.2194270524004938/3518210184944292/?type=3&theater", "https://www.camera.it/leg18/29?shadow_deputato=305892&idLegislatura=18", "https://www.bbc.com/news/world-africa-27492354", "https://www.bbc.com/news/world-africa-52920373", "https://en.wikipedia.org/wiki/Fayez_al-Sarraj", "https://www.lastampa.it/esteri/2016/03/30/news/libia-il-governo-serraj-arriva-a-tripoli-via-mare-miliziani-in-rivolta-1.36585863", "https://video.corriere.it/esteri/conte-maio-bengasi-immagini-arrivo-incontro-haftar/9f5bfffa-4091-11eb-b55d-be40d0705ed1", "https://tg24.sky.it/mondo/2020/12/18/pescatori-libia-pescherecci#12", "https://almanar.com.lb/7621715"]}
{"url": "https://facta.news/fuori-contesto/2021/01/04/questa-foto-non-mostra-che-lesito-dei-test-rapidi-per-la-covid-19-e-predeterminato/", "title": "Questa foto non mostra che l\u2019esito dei test rapidi per la Covid-19 \u00e8 predeterminato", "content": ["Il 4 dicembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post condiviso il 29 dicembre sul social network.", "Il post oggetto della nostra verifica contiene la foto di due confezioni che sembrano essere test rapidi per diagnosticare la Covid-19: sul primo compare la scritta in inglese \u201ccontrollo negativo\u201d e sul secondo \u201ccontrollo positivo\u201d.", "Il post \u00e8 accompagnato da un commento, scritto dall\u2019autore del post, che recita: \u00abDue tipi di test!", "Come mai?", "A chi sono destinati quelli positivi e a chi quelli negativi?", "Ponetevi delle domande\u00bb.", "Si tratta di una notizia diffusa senza il necessario contesto e per questo fuorviante.", "La foto oggetto della nostra verifica si riferisce a parte del contenuto di un test antigenico rapido prodotto dall\u2019azienda farmaceutica americana Abbott , in grado di \u00abfornire risultati in soli 15 minuti\u00bb, spiega la compagnia.", "Com\u2019\u00e8 possibile verificare leggendo le istruzioni del prodotto, pubblicate dall\u2019Organizzazione mondiale della sanit\u00e0 (Oms), il kit per il test rapido Abbott contiene \u2013 tra le altre cose \u2013 anche un tampone di controllo positivo e un tampone di controllo negativo, ovvero i due oggetti presenti nella foto che stiamo verificando.", "Questo non vuol dire che l\u2019esito del test sia predeterminato, dal momento che i due tamponi sono utilizzati semplicemente come campioni per confermare l\u2019attendibilit\u00e0 del test.", "Come si legge ancora nelle istruzioni, una volta ottenuto l\u2019esito del test, questo andr\u00e0 effettuato anche sui due tamponi forniti nella confezione: il tampone positivo dovr\u00e0 dare esito positivo, quello negativo dovr\u00e0 dare esito negativo.", "Qualora ci\u00f2 non accadesse, anche il primo test effettuato perderebbe ogni attendibilit\u00e0."], "category": "Fuori Contesto", "publish_date": "2021-01-04", "tags": ["#verabot", "abbott", "covid-19", "nuovo coronavirus sars-cov-2", "test rapido"], "links": ["https://www.facebook.com/story.php?story_fbid=3670734302993337&id=160225940710875", "https://www.mmbiotech.it/prodotto/panbio-kit-25-tamponi-rapidi-sars-cov-2-covid19-abbott/", "https://www.abbott.com/", "https://www.it.abbott/media-center/press-releases/panbio-covid-19-ag-rapid-test-device-e-ora-disponibile-in-italia.html", "https://www.who.int/diagnostics_laboratory/eual/eul_0564_032_00_panbi_covid19_ag_rapid_test_device.pdf?ua=1"]}
{"url": "https://facta.news/notizia-falsa/2021/01/05/no-questo-giornalista-americano-non-ha-accusato-conte-di-aver-ridotto-litalia-alla-fame-con-i-dpcm/", "title": "No, questo giornalista americano non ha accusato Conte di \u00abaver ridotto l\u2019Italia alla fame\u00bb con i Dpcm", "content": ["Il 3 gennaio 2021 su Facebook sono state pubblicate due foto : il primo piano del presidente del Consiglio Giuseppe Conte e l\u2019immagine di un altro uomo.", "Gli scatti sono accompagnati da questo testo: \u00abGiornalista americano contro Conte: \u201cCon i tuoi Dpcm, hai ridotto l\u2019Italia alla fame\u201d\u00bb.", "Si tratta di una notizia falsa.", "Andiamo con ordine.", "L\u2019uomo che compare nella foto \u00e8 Chico Harlan , corrispondente da Roma del quotidiano statunitense Washington Post .", "Il 23 dicembre 2020 Harlan ha scritto un reportage intitolato \u201c On my street in Rome, the coronavirus upended two worlds \u201d (in italiano, \u201cNella mia via di Roma, il coronavirus ha capovolto due mondi\u201d).", "In nessun punto dell\u2019articolo \u00e8 per\u00f2 presente l\u2019accusa rivolta a Giuseppe Conte \u2013 o, in generale, al governo \u2013 di aver ridotto \u00aballa fame\u00bb l\u2019Italia con i Dpcm (cio\u00e8 i decreti emanati del presidente del Consiglio) e protagonisti della pandemia di Covid-19.", "Come hanno ricostruito i colleghi di Pagella Politica , il titolo che compare nell\u2019immagine oggetto della nostra verifica non fa riferimento direttamente all\u2019articolo originale del Washington Post ma riprende in parte un articolo del quotidiano romano Il Tempo intitolato \u201cItalia ridotta alla fame, solo fame e negozi chiusi / Il reportage choc del Washington Post a Roma\u201d in cui vengono citati stralci del pezzo di Harlan.", "In conclusione, \u00e8 nell\u2019articolo del Tempo che vengono formulate accuse nei confronti del governo Conte.", "Il giornalista Harlan non ha accusato Giuseppe Conte di aver \u00abridotto l\u2019Italia alla fame\u00bb con i suoi Dpcm."], "category": "Notizia Falsa", "publish_date": "2021-01-05", "tags": ["#verabot", "covid-19", "giuseppe conte", "nuovo coronavirus sars-cov-2", "washington post"], "links": ["https://www.facebook.com/photo?fbid=3996403090372601&set=basw.AbqZ9PPnna-OPzPQcd0nu2tcZmRLRnuU--cemDAFt8P2SQj4t-9R-jODIzyyhfRasUeS63k_vI52fU3fOeS1sge8zzQQhjava2YQcpGNyBv6hCOiNEb-9w0W_dFVJDHHKDLYRqtUwum41UHNyrEfj40W7S6CJs5mpaZXOOFdeH7D_L2zNEtZ4GdcCPz4efJP2vw&opaqueCursor=AbrYzjtF85IFU3p-gPWxXFm8XiHu-4Co1AQleY4N-h8UEdt7FJ716qW9djF0sajfzpJ_H6BZIqCVuO_VBI7Qtl8sPte-rgix-fjgmh547fCCsNw9Cz_9TMlnRsdTWUw8tkbR9SCZnGvyU0rDUmEqRB5YYV9O8pjQeICvQS6iqKcX-tJvcpR-YEoC8DFk5UAr6FCUF33SVJZy_q1SNV3LAlf4uqwDHWNZ0MoZdner7xSWkHjItwxZOgsbRP4M6Co1RWMkwS7gE5xuAbfRcxSSjKjS25pvwBKrpntzFCq3zDkcP3KiYJx5J8KNy-CkmrR2JjFZaiXxwIR6CBL5B2MI7BNBxamDTBZxhUIL4DYtjY-lY8NnSjdsS0GHsiG_ZrCw9nh37FEsm0AJXPnzkZzYa70octhfq6DVbGKdDJQ76O2eP9_5foXpvVmU4FPEjch9uljhAdtKWymU8KNzRXTbyucx3gmzUEmGX0qUq5wwy9PYZHAglgrl6sPDiMYETWxCTKLjTiApusxjKFbmnECEfzjKzgL_D3cbZ6G7CCqquju9C2I4vJC1WyCVyqS4Q5BCOLE77hKc3Knu1j-weiDC1dvjjaCG6eksb8Fz1Ez7CbKyDxXiT2z_zeNrXTUznQuKuA4UESjCC4iSul5ij4HVwSeWYuVi2GuzSqUi5yEFS1u7xO_98LPUGRLi2CCSIfXGijbO-rbcQDkLE9YOvOw8wglESxpioAZa3yHVce7fZuCPIVDM3D8MavMqSlklBttacgFP5WKGnfGXZg4KkeCH3nG9", "https://www.washingtonpost.com/people/chico-harlan/", "https://www.washingtonpost.com/world/2020/12/23/covid-italy-restaurants-unemployment/?arc404=true", "https://facta.news/storie/2020/10/15/come-i-falsi-documenti-ufficiali-sono-diventati-un-genere-della-disinformazione-durante-lemergenza-covid-19/", "https://pagellapolitica.it/blog/show/891/diversi-parlamentari-leghisti-hanno-diffuso-la-bufala-del-giornalista-americano-contro-conte?fbclid=IwAR0dOhdfwGtz1nVh-swLbRw2s5yFQke4HZEqhKd9os-izsik7sREv_bek-k", "https://www.iltempo.it/politica/2020/12/25/news/disastro-giuseppe-conte-con-i-suoi-dpcm-ha-ridotto-italia-in-poverta-reportage-choc-washington-post-racconta-in-prima-pagina-25664540/"]}
{"url": "https://facta.news/notizia-falsa/2021/01/05/bill-gates-non-ha-proposto-al-pentagono-un-vaccino-che-modifica-la-mente-umana/", "title": "Bill Gates non ha proposto al Pentagono \u00abun vaccino che modifica la mente umana\u00bb", "content": ["Il 6 dicembre 2020 la redazione di Facta ha ricevuto una segnalazione via Facebook che chiedeva di verificare l\u2019autenticit\u00e0 di un video pubblicato il 27 agosto 2020 su YouTube.", "Il video oggetto della nostra verifica dura in tutto poco pi\u00f9 di 5 minuti e si apre con un testo che recita: \u00abIl piano diabolico di Bill Gates\u00bb ( minuto 0:13 ).", "Il video consiste in un sorta di presentazione, condotta tramite l\u2019utilizzo di slide, e si concentra su quello che viene definito \u00abil gene Vmat2\u00bb.", "L\u2019autore della presentazione non \u00e8 riconoscibile (il suo nome non viene esplicitato e le inquadrature appaiono sfocate ed effettuate da lontano), ma secondo chi ha pubblicato il video sarebbe il filantropo e imprenditore americano Bill Gates.", "Mostrando alcuni dati, l\u2019autore della presentazione spiega che il gene Vmat2 \u00e8 associato nell\u2019uomo alla presenza di una fede religiosa; quanto pi\u00f9 forte sar\u00e0 la presenza di questo gene, tanto pi\u00f9 intenso sar\u00e0 il fanatismo religioso dell\u2019individuo.", "Per questo motivo l\u2019autore della presentazione propone di diffondere \u00abun virus\u00bb che \u00abimmunizzerebbe contro il gene Vmat2\u00bb ( minuto 03:04 ) e che avrebbe l\u2019effetto di trasformare \u00abun fanatico in una persona normale\u00bb ( minuto 03:15 ).", "\u00abQuesto avrebbe un grande effetto in Medioriente\u00bb, spiega il proponente al minuto 03:17 .", "Il nome di questo progetto sarebbe \u00abFunVax, vaccino contro il fondamentalismo religioso\u00bb ( minuto 03:54 ), dovrebbe essere distribuito utilizzando \u00abvirus respiratori come l\u2019influenza o rinovirus\u00bb e la proposta sarebbe gi\u00e0 stata sottoposta al Pentagono ( minuto 4:04 ).", "Il video \u00e8 sottotitolato in italiano ed \u00e8 stato pubblicato con la descrizione \u00abBill gates propone al pentagono un vaccino che modifica la mente umana!!!", "XD\u00bb.", "Si tratta di una notizia falsa.", "Innanzitutto, il gene Vmat2 \u00e8 entrato nella cultura popolare con il nome de \u00abIl gene di Dio\u00bb ed \u00e8 al centro del best seller pubblicato nel 2004 da Dean Hamer\u00a0 (genetista americano noto per le sue ricerche sul ruolo della genetica nell\u2019orientamento sessuale) con il titolo \u00abIl gene di Dio: come la fede \u00e8 impressa nei nostri geni\u00bb.", "Il suo nome scientifico \u00e8 trasportatore vescicolare di monoamine 2.", "Si tratta di una proteina responsabile del trasporto di neurotrasmettitori come la dopamina, ovvero delle piccole molecole che permettono ai neuroni del nostro sistema nervoso di comunicare tra loro.", "Secondo Hamer questa proteina sarebbe responsabile, in piccola parte, della predisposizione alla spiritualit\u00e0 e ci\u00f2 sarebbe dimostrato da misurazioni psicometriche , ovvero di indagini psicologiche quantificabili attraverso numeri.", "Si tratta in ogni caso, vale la pena sottolinearlo, di un\u2019ipotesi.", "Venendo al video oggetto della nostra verifica, l\u2019autore della presentazione non \u00e8 Bill Gates.", "Ci\u00f2 \u00e8 facilmente verificabile confrontando il timbro delle due voci ( qui un esempio della vera voce di Gates) e attraverso questa versione in alta qualit\u00e0 del video, che mostra come le fattezze dell\u2019autore della presentazione non coincidano con quelle di Gates.", "A maggio 2020 un portavoce della Bill & Melinda Gates Foundation ha inoltre confermato a Reuters che l\u2019uomo ritratto nel video non \u00e8 Bill Gates.", "Come hanno spiegato i colleghi di Reuters , ad oggi le origini del video non sono note.", "La presentazione riporta la data del 13 aprile 2005, circola su internet almeno dal 2011 e nel 2012 \u00e8 stata al centro di un documentario (mai realizzato a causa dei pochi fondi raccolti ) che si proponeva di comprendere l\u2019autenticit\u00e0 del filmato."], "category": "Notizia Falsa", "publish_date": "2021-01-05", "tags": ["#verabot", "bill e melinda foundation", "bill gates", "fanatismo religioso", "gene di dio", "pentagono", "religione", "vaccino"], "links": ["https://www.youtube.com/watch?v=YT3KrnqlwrY&feature=youtu.be&ab_channel=SteVR", "https://youtu.be/YT3KrnqlwrY?t=13", "https://youtu.be/YT3KrnqlwrY?t=184", "https://youtu.be/YT3KrnqlwrY?t=195", "https://youtu.be/YT3KrnqlwrY?t=197", "https://youtu.be/YT3KrnqlwrY?t=234", "https://www.youtube.com/watch?t=234&v=YT3KrnqlwrY&feature=youtu.be", "https://www.amazon.com/God-Gene-Faith-Hardwired-Genes/dp/0385720319", "https://sites.wustl.edu/inclusion/people/dean-hamer/", "https://onlinelibrary.wiley.com/doi/abs/10.1111/gbb.12634", "https://www.treccani.it/enciclopedia/psicometria/", "https://youtu.be/6Af6b_wyiwI?t=120", "https://www.youtube.com/watch?v=jRg41D8SOq0&feature=emb_logo&ab_channel=JoeyLambardi", "https://www.reuters.com/article/uk-factcheck-gates-fundamentalists-penta-idUSKBN22P35M", "https://www.reuters.com/article/uk-factcheck-gates-fundamentalists-penta-idUSKBN22P35M", "https://www.kickstarter.com/projects/1220299829/funvax-a-film-about-the-conspiracy"]}
{"url": "https://facta.news/notizia-falsa/2021/01/05/questo-schema-non-dimostra-la-presenza-di-chip-5g-allinterno-del-vaccino-anti-covid/", "title": "Questo schema non dimostra la presenza di \u00abchip 5G\u00bb all\u2019interno del vaccino anti-Covid", "content": ["Il 27 dicembre 2020 su Facebook \u00e8 stata pubblicata un\u2019immagine che, stando a quanto riportato, mostrerebbe il \u201c Covid-19, 5G Chip diagram.", "Confidential \u201d (in italiano, \u201cCovid-19, diagramma del chip 5G.", "Riservato\u201d).", "La foto \u00e8 accompagnata da un testo in cui sostiene che lo schema, ottenuto da \u00abi russi\u00bb, mostrerebbe \u00abi nanochip\u00bb del vaccino Pfizer/BioNTech contro il nuovo coronavirus.", "Questi chip, attraverso la rete 5G \u2013 continua il testo \u2013 riuscirebbero a controllare le persone.", "Si legge: \u00abIl chip \u00e8 composto da soli 4 processori e 4 transistor.", "Il segnale attraverso la rete 5G entra a sinistra sull\u2019INPUT.", "\u00c8 cos\u00ec che ti controllano\u00bb.", "Si tratta di una notizia falsa.", "Il contenuto oggetto della nostra verifica in realt\u00e0 mostra un diagramma utile a creare un Boss Metal Zone , cio\u00e8 un distorsore a pedale per chitarra, come si pu\u00f2 verificare qui .", "Precisiamo poi che tra gli ingredienti presenti all\u2019interno del vaccino Pfizer/BioNtech non compare nessuno chip che attraverso la rete 5G \u00e8 in grado di controllare le persone, come si pu\u00f2 verificare qui e qui .", "In passato, ci siamo gi\u00e0 occupati di bufale su coronavirus, 5G e microchip ( qui e qui )."], "category": "Notizia Falsa", "publish_date": "2021-01-05", "tags": ["#verabot", "5g", "covid-19", "nuovo coronavirus sars-cov-2", "pfizer", "vaccino covid"], "links": ["https://www.facebook.com/MORIREMOTUTTIQUANTI/posts/222994239357913", "https://www.aifa.gov.it/-/autorizzato-il-vaccino-biontech-pfizer", "https://www.youtube.com/watch?v=GP0mKB3d3Qg&ab_channel=BOSSchannel", "https://www.accordo.it/article/viewPub/100874", "https://www.fda.gov/media/144414/download", "https://www.nytimes.com/2020/12/17/technology/no-there-are-no-microchips-in-coronavirus-vaccines.html", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/05/21/no-il-ministero-della-salute-non-sta-autorizzando-il-microchip-sotto-pelle-su-2-500-persone-tra-milano-e-roma/"]}
{"url": "https://facta.news/notizia-falsa/2021/01/05/questi-esperimenti-con-la-frutta-non-dimostrano-che-i-tamponi-rapidi-sono-inattendibili/", "title": "Questi esperimenti con la frutta non dimostrano che i tamponi rapidi sono inattendibili", "content": ["Il 3 gennaio 2021 la redazione di Facta ha ricevuto una segnalazione via WhatsApp riguardante un video , pubblicato dal canale Youtube di Massimo Mazzucco (ex regista e noto diffusore di varie tesi complottiste, in particolare sugli attentati dell\u201911 settembre 2001), luogocomune2.", "Il video \u00e8 intitolato \u201cAnche il kiwi prende il Covid\u201d con la didascalia \u201cEsperimento sull\u2019attendibilit\u00e0 dei tamponi, condotto dal dott.", "Mariano Amici e dal Prof. Stefano Scoglio\u201d.", "Nel video vengono sottoposti a un tampone rapido per il virus Sars-CoV-2 diversi campioni di frutta e verdura, di cui alcuni danno risultato apparentemente positivo al test.", "L\u2019intento, nelle intenzioni degli autori del video, \u00e8 quello di confutare questo tipo di metodo diagnostico.", "Si tratta di un tipo di esperimento che \u00e8 stato condotto altre volte nel mondo allo scopo di screditare i tamponi rapidi per il virus Sars-CoV-2, come discusso ad esempio qui e qui .", "\u00c8 del tutto possibile che i risultati mostrati nel video siano reali, ma non ne dimostrano l\u2019inaffidabilit\u00e0.", "Vediamo che cosa mostra il video e perch\u00e9 non \u00e8 un esperimento significativo.", "Dopo una introduzione sui tamponi rapidi antigenici effettuata da Mazzucco, al minuto 01:25 il filmato mostre tre persone in camice bianco ( Stefano Scoglio , gi\u00e0 diffusore di teorie pseudoscientifiche sui tamponi ; Mariano Amici , medico richiamato dall\u2019Ordine il 28 dicembre 2019 per le sue affermazioni sui vaccini; e Domenico D\u2019Angelo, tecnico di laboratorio) in un laboratorio.", "Dopo una introduzione di Amici e Scoglio, dal il minuto 05:28 iniziano gli esperimenti, in cui il tecnico Domenico D\u2019Angelo effettua test su vari campioni vegetali (kiwi, arancio, succo di frutti di bosco, banana, uva, mandarancio, pera, zucca, cavolo e un succo di frutta tropicale) usando un tampone antigenico della compagnia Joysbio Biotechnology Co. , come si vede ad esempio al minuto 06:54 .", "Al minuto 17:00 il risultato del primo test, condotto sul kiwi, mostra che il risultato sarebbe \u00abpositivo\u00bb al coronavirus Sars-CoV-2.", "Man mano che i test vengono svolti e i risultati letti, il tampone \u00e8 positivo per arancio e succo di frutti di bosco, incerto (ovvero in cui la banda colorata della positivit\u00e0 \u00e8 appena visibile) per uva, banana e mandarancio, e negativo per gli altri.", "Al minuto 31:20 Mariano Amici conclude, riassumendo i risultati, che \u00abquesto esperimento mette in chiara luce che il tampone \u00e8 assolutamente inattendibile\u00bb.", "Il video si chiude con Mariano Amici prima e Massimo Mazzucco poi che denunciano quindi, una volta \u201cprovato\u201d che il tampone antigenico \u00e8 inattendibile, la presunta assenza di basi scientifiche delle misure di sicurezza e promettono di rivolgersi alla magistratura.", "Mazzucco inoltre, al minuto 34:40 , cita brevemente l\u2019esperimento analogo di un deputato austriaco, che avrebbe mostrato il risultato positivo del test alla Coca Cola.", "Passiamo ora alla nostra verifica: che cosa dimostra davvero questo esperimento?", "Nell\u2019apertura del video, Mariano Amici presenta l\u2019esperimento con le parole \u00absostanzialmente, dobbiamo verificare se il tampone \u00e8 attendibile o il tampone \u00e8 inattendibile\u00bb e continua subito dopo con \u00abtesteremo il tampone su materiali che non hanno nulla a che vedere con il materiale umano.", "Quindi, se il tampone ha aspettative di funzionamento, dovrebbe dare tutti risultati negativi\u00bb.", "Questo argomento non \u00e8 valido a partire dalle premesse: il tampone non \u00e8 fatto per lavorare con materiali diversi dal materiale biologico umano che viene ricavato da un tampone nasofaringeo.", "Usare materiali completamente estranei, come un succo di frutta, \u00e8 l\u2019opposto di un esperimento di controllo , che dovrebbe invece effettuare il test esattamente nelle stesse condizioni normali di lavoro, confrontando una singola variabile: in questo caso, la presenza del virus.", "Secondo la professoressa di biochimica Annette Beck-Sickinger , contattata dai nostri colleghi fact-checkers di The Observers , i materiali contaminanti e l\u2019acidit\u00e0 della frutta possono falsare, e falsano, i test antigenici.", "Ci\u00f2 accade perch\u00e9 sebbene la soluzione in cui il tampone viene diluito prima del test sia concepita per stabilizzare il pH del campione, questa non \u00e8 calibrata \u00abper neutralizzare cibi molto acidi, come la mela o il mango\u00bb.", "In effetti, il pH dei vegetali usati nell\u2019esperimento \u00e8 compreso circa tra 3 e 4, mentre il muco nasale umano ha un pH di 5.5-6.5 che sale a 7.2-8.3 durante una rinite.", "Stefano Scoglio argomenta che \u00abse dovesse venire fuori che anche in sostanze che non hanno a che vedere con esseri viventi si trovano queste presunte particelle [virali] questo conferma il fatto che il virus non \u00e8 mai stato isolato e non lo si conosce\u00bb.", "Ovviamente questo ragionamento \u00e8 un non sequitur : se anche il tampone antigenico non funzionasse, non dimostrerebbe certo che il virus non \u00e8 stato isolato, affermazione che sappiamo essere falsa .", "In conclusione, come abbiamo raccontato in precedenza, \u00e8 noto che i tamponi rapidi non sono completamente affidabili, se confrontati con i tamponi molecolari.", "Non \u00e8 per\u00f2 scientificamente valido in alcun modo provarlo sulla frutta, ovvero materiale biologico del tutto scorrelato da quello umano e con propriet\u00e0 chimiche capaci di falsare il test.", "L\u2019esperimento\u00a0di Mariano Amici, Stefano Scoglio e Domenico D\u2019Angelo non dimostra quindi nulla, in nessun senso, sui tamponi rapidi, n\u00e9 tantomeno sull\u2019esistenza o l\u2019isolamento del virus in laboratorio."], "category": "Notizia Falsa", "publish_date": "2021-01-05", "tags": ["#verabot", "covid-19", "nuovo coronavirus sars-cov-2", "test rapidi"], "links": ["https://www.youtube.com/watch?v=ZYML-APHpVA", "http://www.attivissimo.net/11settembre/recensioni/ig-dvd-00intro.htm", "https://observers.france24.com/en/europe/20201216-applesauce-covid19-antigen-tests-positive-factcheck", "https://eu.usatoday.com/story/news/factcheck/2020/12/30/fact-check-wrong-use-covid-19-test-gives-false-positive-coke/4063231001/", "https://youtu.be/ZYML-APHpVA?t=85", "https://www.facebook.com/groups/518224478583357/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata", "https://www.marianoamici.com/", "https://roma.repubblica.it/cronaca/2020/12/28/news/coronavirus_medico_negazionista_segnalato_all_ordine_non_sono_contro_vaccini_sono_contro_questo_vaccino_-280208210/", "https://youtu.be/ZYML-APHpVA?t=328", "https://en.joysbio.com/covid-19-antigen-rapid-test-kit/", "https://youtu.be/ZYML-APHpVA?t=414", "https://youtu.be/ZYML-APHpVA?t=2080", "https://eu.usatoday.com/story/news/factcheck/2020/12/30/fact-check-wrong-use-covid-19-test-gives-false-positive-coke/4063231001/", "https://youtu.be/ZYML-APHpVA?t=85", "http://wwwdata.unibg.it/dati/corsi/64023/44077-disegni_sperimentali_controllo.pdf#page=2", "https://biochemie.lw.uni-leipzig.de/en/groups/biochemistry-and-bioorganic-chemistry/group-members/cv-annette-english/", "https://observers.france24.com/en/europe/20201216-applesauce-covid19-antigen-tests-positive-factcheck", "http://www.arrowscientific.com.au/index.php?option=com_content&view=article&id=61:ph-values-of-foods-and-food-products&catid=17&Itemid=31", "https://pubmed.ncbi.nlm.nih.gov/10196653/", "https://facta.news/fuori-contesto/2020/11/13/no-questo-documento-dei-cdc-non-ammette-che-il-coronavirus-non-e-stato-mai-isolato/", "https://facta.news/fuori-contesto/2020/09/08/il-test-molecolare-rapido-per-la-covid-19-non-e-completamente-attendibile-ma-non-viene-impiegato-per-aumentare-i-casi-di-falsi-positivi/"]}
{"url": "https://facta.news/fuori-contesto/2021/01/05/alcuni-infermieri-tedeschi-sono-stati-ricoverati-dopo-aver-ricevuto-il-vaccino-ma-solo-per-un-errore-di-dosaggio/", "title": "Alcuni infermieri tedeschi sono stati ricoverati dopo aver ricevuto il vaccino, ma solo per un errore di dosaggio", "content": ["Il 5 gennaio 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 28 dicembre su Facebook da Cesare Sacchetti e circolato sulla piattaforma anche sotto forma di screenshot.", "Recentemente Sacchetti \u00e8 stato annoverato da NewsGuard nella lista dei super-diffusori di disinformazione sulla Covid-19 in Europa e di lui ci eravamo occupati qui , qui e qui .", "Il post oggetto della nostra verifica recita: \u00abOtto infermieri di una casa di cura tedesca sono stati ricoverati all\u2019ospedale con i sintomi del Covid dopo aver ricevuto il vaccino della Pfizer.", "Il vaccino che dovrebbe prevenire il contagio da Covid fa venire il Covid.", "La truffa del coronavirus \u00e8 ormai semplicemente enorme, ma la massa \u00e8 talmente inebetita che qualsiasi cosa accada continuer\u00e0 a credere alla farsa della \u201cpandemia\u201d\u00bb.", "Il testo \u00e8 accompagnato da un articolo del sito d\u2019informazione russo Russia Today dal titolo \u201cOtto dipendenti di una casa di riposo tedesca hanno ricevuto 5 volte la dose del vaccino Pfizer, 4 di loro sono ricoverati con sintomi simili alla Covid\u201d.", "Nonostante l\u2019articolo pubblicato sia sostanzialmente corretto, il post riporta alcuni fatti in modo parziale e diverse informazioni false.", "Secondo quanto riportato dal sito web in lingua tedesca dell\u2019emittente pubblica Deutsche Welle , i fatti sarebbero avvenuti il 27 dicembre nella citt\u00e0 di Stralsund (Land tedesco del Meclemburgo-Pomerania), dove otto impiegati di una casa di riposo tra i 38 e i 54 anni avrebbero ricevuto una dose del vaccino Pfizer cinque volte superiore a quella necessaria.", "Come ha spiegato in un comunicato Stefan Kerth , amministratore del distretto della Pomerania occidentale, si \u00e8 trattato di un incidente, \u00abun caso individuale dovuto a errori individuali\u00bb.", "Gli otto sfortunati protagonisti della vicenda sono stati trasportati precauzionalmente in ospedale dopo aver mostrato sintomi \u00absimili a quelli influenzali\u00bb scrive il Deutsche Welle .", "Quattro di loro sono stati trattenuti per accertamenti, ma ad oggi non esiste alcuna notizia circa una loro possibile positivit\u00e0 alla Covid-19."], "category": "Fuori Contesto", "publish_date": "2021-01-05", "tags": ["#verabot", "covid-19", "germania", "nuovo coronavirus sars-cov-2", "overdose", "vaccini", "vaccino covid"], "links": ["https://www.facebook.com/anacharsis1983/posts/10219018283270261", "https://www.facebook.com/photo?fbid=10219617648284279&set=basw.AbqGNGEObbc8GG_KP6p366BKFtqEVHLPH18Syud_SRLryKZk3N7-x5o1d-u_aw0ADV1NTe0GRU3aAM3Xvri-gBBaGoO5uAc9S6Dap0DSiWBhiYn1E-YdLuqAs2apAIfe55ah2z8Naf_OUk7YT1rVmxF23y8oPw6ur1F-1YugDbEbVHgfoexGs_s6ZKbVBaSwZBk&opaqueCursor=Abp5L0eQukwKBt_OZT_nPP4RiVtGhvq2aRivI18oN2_dzqGFrbVYfVM_Wf3bEHQL6gM8olLO6cR8XH_3rsnw_3W3tIu1jrVEUpfWiWTaSlpLZ6-Y6ln0RfegkaJmwwPei6ZNlS1iD6L8XXHpyziMzxAa2M9hRgZdUCfFSA5L8r9U4wVEW0L5sawc3zdvuzxoXqwAYWQ5QghRTA27_-EiSJ3DT0rxBKHtjZaXCVTRmhXVZUXx-ZemfGZ9rVtBy2PgL4j_PgEBXqXEupSUE8HEvbjOB9KeFaEozJ-A6FF6m3LqDa52bYMO3iCpaZvtMG7241GtBRkXl4UWWV3ONwtYiw0X02b6SkqHVqwhax2edP9oGTneE-hA-TISxVZOA8MaFnHczwqS9xRTWWZhQkHfz18AIEX4YED-DOJqasGddYH-erTae_rP9L343QX17NkNc33kT9NvlFuGqweWdsnZaE-BW_nXT7KH2AQNMuZeC2V4WC6VuRgyE5PK4lyIfpoxuLQ60DJsHFFhGIfjrnmIWWWhDsDYiofPzJdCF6-fgKIgbwCi5NQwoaFQFVMLLVRarlyH0NZOXatZ23Z-bYXcPKpiDDiG6-7iiyV30BQXL5Bx-X2vgM4jZNUOGKxGBZPro43s-xZygoh2YA_x4HEOYY9rj6oTMJaWJZTS0QOhjEx641Qq5ySgf3hh2cwuqsMZzI8K2CoHgVld8v64Gy2jkiYZ", "https://www.newsguardtech.com/it/twitter-superspreaders-europe/", "https://facta.news/notizia-falsa/2020/09/07/nessun-paese-del-mondo-ha-importato-test-per-il-covid-19-due-anni-prima-del-suo-arrivo/", "https://facta.news/notizia-falsa/2020/06/03/non-ce-uno-studio-scientifico-su-covid-19-che-ribalta-tutto-e-che-prova-che-gli-asintomatici-non-contagiano-nessuno/", "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "https://www.rt.com/news/510945-german-nursing-homes-pfizer-overdose/?fbclid=IwAR3tiSvvPGbM9VmGplXrBgsBv4e-ei_DpAa-KWc4eSC2IuCDqdZu9N0Wk24", "https://www.google.com/maps/place/Stralsund,+Germania/@54.2961507,12.9460022,11z/data=!3m1!4b1!4m5!3m4!1s0x47ab63a9b50b4b53:0x4251ae8ad8482d0!8m2!3d54.3090654!4d13.0770347", "https://www.ndtv.com/world-news/eight-care-home-workers-in-germany-overdosed-on-pfizer-vaccine-2344826", "https://www.lk-vr.de/B%C3%BCrgerservice/Was-erledige-ich-wo-alt/index.php?ModID=9&object=tx%7C2151.3&FID=2151.3855.1&NavID=2152.42", "https://www.ndtv.com/world-news/eight-care-home-workers-in-germany-overdosed-on-pfizer-vaccine-2344826"]}
{"url": "https://facta.news/notizia-falsa/2020/12/18/no-il-vaccino-a-mrna-contro-la-covid-19-non-modifica-il-dna/", "title": "No, il vaccino a mRna contro la Covid-19 non \u00abmodifica il Dna\u00bb", "content": ["Il 13 dicembre 2020 su Facebook \u00e8 stato pubblicato un post in cui si legge: \u00abVogliono usarci come cavie per sperimentare un \u2018vaccino\u2019 che in realt\u00e0 \u00e8 un prodotto assolutamente nuovo che modifica il DNA, e che potrebbe avere effetti collaterali molto gravi anche a lunga distanza.", "Tanto che LORO non lo fanno, concedono benevolmente al popolo le loro dosi\u00bb.", "Il riferimento \u00e8 al vaccino contro il nuovo coronavirus approvato per l\u2019uso che si basa sulla tecnologia a Rna messaggero o mRna.", "La notizia riportata nel post oggetto di analisi \u00e8 falsa.", "Come abbiamo spiegato in questo approfondimento , lo scopo di un vaccino \u00e8 istruire il sistema immunitario a riconoscere un agente patogeno, come un virus.", "Per fare questo di norma viene somministrato o il virus intero \u2013 inattivato con metodi chimici, o una variante incapace di causare la malattia \u2013 o frammenti di esso.\u00a0Il vaccino a mRna, invece, immette nel nostro organismo l\u2019mRna con le istruzioni per costruire una proteina del virus.", "L\u2019mRna viene catturato e tradotto in proteine e il vaccino induce il nostro organismo a creare, per un breve periodo di tempo, le proteine del virus, che il nostro sistema immunitario imparer\u00e0 poi a riconoscere.", "I vaccini a mRna sono una tecnologia innovativa ma gi\u00e0 in sviluppo da tempo e su cui erano gi\u00e0 stati fatti numerosi esperimenti e studi clinici.", "I motivi che negli anni hanno incentivato lo sviluppo di questa tecnologia sono la maggiore sicurezza, la flessibilit\u00e0 e la facilit\u00e0 di produzione su larga scala di vaccini rispetto a tecnologie pi\u00f9 tradizionali.", "Passiamo alla teoria pseudoscientifica secondo cui questi vaccini sarebbero una forma di \u00abterapia genica\u00bb capaci di modificare il Dna di una persona.\u00a0Come hanno spiegato gli esperti consultati dai nostri colleghi fact-checker di Reuters e Associated Press , l\u2019mRna non \u00e8 capace di per s\u00e9 di modificare il genoma.", "L\u2019informazione genetica dell\u2019mRna viene usata per codificare le proteine virali che ci immunizzano, ma non va mai a toccare il Dna: lo scopo naturale dell\u2019mRna \u00e8 proprio quello di portare un\u2019informazione genetica pronta per l\u2019uso senza dover \u201cscomodare\u201d il Dna.", "L\u2019mRna si degrada rapidamente e la cellula dimentica, poi, le istruzioni ricevute.", "Riguardo alla sicurezza, i test clinici sui vaccini a mRna contro la Covid-19 hanno finora mostrato che sono molto sicuri, nonostante i tempi pi\u00f9 rapidi di sviluppo e approvazione."], "category": "Notizia Falsa", "publish_date": "2020-12-18", "tags": ["#verabot", "covid-19", "dna", "nuovo coronavirus", "nuovo coronavirus sars-cov-2", "pfizer", "studi clinici", "vaccino covid"], "links": ["https://www.facebook.com/photo?fbid=2854096878143968&set=bc.Abo9HVMtXihcN6yCWoZQbQ9shJB4riLRtYDCQ8hd0TzyeGQGwlz8x7iCXsBoiD_NH43p9XP5PtBgsrZAlzla0PFZE9kn1d8JnSGCwdWWsqLTd2j252HXbQezBQK8h0l_YR5NDex4ib53aZPlutT64wRf&opaqueCursor=AboshVtjjEFMit8e-4SLUkwxq1_uiYhQk2Gz-xymIchmQM3LSvPSaUdKlsBOaVMn9mqVIfQmTxgdbsrkDzukrLgn-B2CIlQun5EPb0Au0d7OHD87JYPE7uFB0eOSIFnQsTM7Q1xayNYoektyVzUV1g_VF8V6a2nBsh1dhOIRiliiRzNIiPpsDdyN3pkBUUnJa2OcXuVKleaVOx-wjmOv8NXcyfS4LLk9cOiKfx2ESHY_aMXrpI-gK8jFGVEaB_CozYrjCAXjtEa-76XM_CSu56NpVUaqfZ0vfDSN2nWNjj80IUMkT8pkgQ7KR4o_pj2kKUYfvAazhMnQ5InXcHClsa_WE7DqjI6Nv0ZbBEKITZgCX8bKywCdGVeNcEVqKb-DbvzD2Bxb0bKEi2Gr750rDHEOJiiuAipTg_oEpzBPyyPRQ9VAxOpAFK_eCu-ew_dmUEoy1P0DbYeUsreLJ2FaQ1ZKeIksyL3SAfDZdUPAgApbzayMq0D_Nf0TmGKSzl944sFPC61h6EcHyHmrNB4zM7SE", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://www.reuters.com/article/uk-factcheck-covid-19-vaccine-modify-idUSKBN22U2BZ", "https://apnews.com/article/9340521654", "https://www.reuters.com/article/uk-factcheck-covid-19-vaccine-modify-idUSKBN22U2BZ", "https://apnews.com/article/9340521654", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/"]}
{"url": "https://facta.news/notizia-vera/2020/12/18/il-consiglio-di-stato-ha-autorizzato-lidrossiclorochina-ma-e-una-cura-scientificamente-non-valida/", "title": "Il Consiglio di Stato ha autorizzato l\u2019idrossiclorochina, ma \u00e8 una cura scientificamente non valida", "content": ["Il 15 dicembre 2020 la redazione di Facta ha ricevuto la richiesta di verificare un articolo pubblicato l\u201911 dicembre 2020 dal sito QuiFinanza.it intitolato \u201cCovid, s\u00ec a cure con idrossiclorochina: la sentenza del Consiglio di Stato\u201d e sottotitolato \u201cIl pi\u00f9 alto tribunale amministrativo accoglie il ricorso fatto da un gruppo di medici di base contro la decisione dell\u2019Aifa\u201d.", "L\u2019articolo riassume l\u2019 ordinanza 7097/2020 del Consiglio di Stato, pubblicata anch\u2019essa l\u201911 dicembre 2020, che accoglie il ricorso presentato da 42 medici contro il divieto imposto dall\u2019Agenzia italiana del farmaco (Aifa) di prescrivere l\u2019idrossiclorochina per la cura domiciliare della Covid-19 in forma lieve.", "Si tratta di una notizia vera, ma per capirne la portata bisogna considerare il contesto e la storia.", "L\u2019Aifa, in un primo momento, aveva autorizzato ( determina 258/2020 del 17 marzo 2020) l\u2019uso dell\u2019idrossiclorochina nella terapia della Covid-19, decretandone anche la rimborsabilit\u00e0 a carico del servizio sanitario nazionale.", "Si tratta di quello che viene chiamato utilizzo off label , ovvero, come precisato dall\u2019Aifa, \u00abper indicazioni diverse da quelle per le quali il medicinale \u00e8 stato autorizzato in Italia\u00bb.", "La base di questa indicazione erano, come sostenuto dalla stessa Aifa, alcuni dati preliminari che mostravano una certa efficacia antivirale del medicinale su cellule o modelli animali, nonch\u00e9 un primo studio su 100 pazienti in Cina.", "Il 29 maggio 2020, sulla base di nuovi dati scientifici, Aifa ha pubblicato una nota dove elencava i test clinici che suggerivano l\u2019inefficacia e l\u2019esistenza di rischi anche importanti legati all\u2019idrossiclorochina, ricordati lo stesso giorno dall\u2019Agenzia europea per i medicinali ( Ema ).", "In base a ci\u00f2 Aifa ha quindi sospeso l\u2019autorizzazione all\u2019uso off label dell\u2019idrossiclorochina, fatta eccezione per gli studi clinici sperimentali e per le terapie gi\u00e0 in corso.", "Come riassunto nella stessa ordinanza 7097/2020, un gruppo di medici ha quindi deciso di impugnare la revoca dell\u2019autorizzazione, per due volte.", "La prima in seguito alla nota del 29 maggio, la seconda in seguito alla conferma della sospensione, con la nota Aifa del 22 luglio 2020.", "In entrambi i casi, come riportato nell\u2019ordinanza, il Tar ha respinto l\u2019istanza cautelare e confermato il provvedimento Aifa.", "Di fronte al secondo respingimento i medici hanno per\u00f2 proposto appello cautelare al Consiglio di Stato e hanno vinto: \u00e8 la sentenza di cui parliamo adesso.", "Non spetta a noi contestare gli aspetti giuridici della sentenza, ci limitiamo a consigliare questa analisi di Luca Simonetti, avvocato e scrittore, che ha discusso il tema del rapporto tra scienza e giustizia nel testo La scienza in tribunale .", "Dobbiamo per\u00f2 evidenziare che la sentenza non ribalta in alcun modo il giudizio sull\u2019idrossiclorochina espresso dalla comunit\u00e0 scientifica e alla base dei provvedimenti Aifa.", "Come si legge infatti nell\u2019 ordinanza : \u00ab\u00e8 pacifico e non \u00e8 nemmeno qui in discussione che l\u2019idrossiclorochina non svolga alcun effetto in una fase avanzata della malattia [\u2026] n\u00e9 svolga alcun ruolo in fase di profilassi, come hanno dimostrato pressoch\u00e9 tutti gli studi randomizzati sin qui eseguiti\u00bb.", "La sentenza invece si basa sul fatto che \u00abcomplessivamente i risultati, anche in base alle revisioni scientifiche e delle meta-analisi sin qui condotte e puntualmente indicate da Aifa, forniscono evidenze non decisive in merito ai possibili benefici clinici dell\u2019idrossiclorochina in uno stadio iniziale della malattia\u00bb, rimandando al giudizio stesso di Aifa secondo cui ci sarebbe bisogno di una ulteriore valutazione in studi clinici randomizzati in quella fase.", "Non ci sarebbe, in altre parole, una prova definitiva dell\u2019inutilit\u00e0 (n\u00e9, sia chiaro, dell\u2019utilit\u00e0) dell\u2019idrossiclorochina per i pazienti ai primi stadi di Covid-19.", "Secondo il Consiglio di Stato questa incertezza residua \u00abimpone in una situazione epidemiologica tanto grave [\u2026] di consentire, dietro indispensabile prescrizione medica, l\u2019utilizzo di una terapia che possa avere una pur minima efficacia terapeutica [\u2026] fino all\u2019eventuale attendibile prova della sua inefficacia\u00bb.", "In conclusione, \u00e8 vero che la sentenza del Consiglio di Stato permette la prescrizione dell\u2019idrossiclorochina sotto controllo medico.", "Questo non significa per\u00f2 che sia cambiato qualcosa sullo status scientifico del farmaco.", "Le evidenze scientifiche, raccolte e descritte in modo dettagliato da Aifa e riconosciute dal Consiglio di Stato, non mostrano finora alcun beneficio dell\u2019idrossiclorochina per la Covid-19, e la sentenza non modifica in alcun modo questo verdetto, coerente con quello dell\u2019 Organizzazione mondiale della sanit\u00e0 e dell\u2019 Ema .", "Resta al momento qualche incertezza sulla sua efficacia nella fase iniziale della malattia, che potr\u00e0 essere risolta solo da studi clinici accurati."], "category": "Notizia Vera", "publish_date": "2020-12-18", "tags": ["#verabot", "aifa", "consiglio di stato", "covid-19", "efficacia", "idrossiclorochina", "studi clinici"], "links": ["https://quifinanza.it/innovazione/video/covid-idrossiclorochina-consiglio-stato/441411/", "https://www.giustizia-amministrativa.it/portale/pages/istituzionale/visualizza?nodeRef=&schema=cds&nrg=202009070&nomeFile=202007097_15.html&subDir=Provvedimenti", "https://www.gazzettaufficiale.it/eli/id/2020/03/17/20A01706/SG", "https://www.aifa.gov.it/documents/20142/0/idrossiclorochina1-002_01.04.2020.pdf/5d35dbb6-c9e7-1e17-8798-92952512fdcc", "https://www.aifa.gov.it/documents/20142/0/idrossiclorochina1-002_01.04.2020.pdf/5d35dbb6-c9e7-1e17-8798-92952512fdcc", "https://www.aifa.gov.it/documents/20142/1123276/idrossiclorochina_29.05.2020.pdf/3958aea0-5a5f-2d05-b1f6-034dbe28ce2a", "https://www.ema.europa.eu/en/news/covid-19-reminder-risks-chloroquine-hydroxychloroquine", "https://www.ema.europa.eu/en/about-us/what-we-do", "https://www.aifa.gov.it/documents/20142/1123276/idrossiclorochina_29.05.2020.pdf/3958aea0-5a5f-2d05-b1f6-034dbe28ce2a", "https://www.giustizia-amministrativa.it/portale/pages/istituzionale/visualizza?nodeRef=&schema=cds&nrg=202009070&nomeFile=202007097_15.html&subDir=Provvedimenti", "https://www.aifa.gov.it/documents/20142/1123276/idrossiclorochina_22.07.2020.pdf/764add8f-f08f-0e26-df75-952986e54b8b", "https://www.ilfoglio.it/scienza/2020/12/18/news/il-covid-in-tribunale-1568184/", "https://www.letture.org/la-scienza-in-tribunale-dai-vaccini-agli-ogm-da-di-bella-al-terremoto-dellaquila-una-storia-italiana-di-orrori-legali-e-giudiziari-luca-simonetti", "https://www.giustizia-amministrativa.it/portale/pages/istituzionale/visualizza?nodeRef=&schema=cds&nrg=202009070&nomeFile=202007097_15.html&subDir=Provvedimenti#page=8", "https://www.aifa.gov.it/documents/20142/1123276/idrossiclorochina+update04_25.11.2020.pdf/f6789159-c43a-62b9-e231-f5e844d62393", "https://apps.who.int/iris/rest/bitstreams/1316330/retrieve", "https://www.ema.europa.eu/en/human-regulatory/overview/public-health-threats/coronavirus-disease-covid-19/public-health-advice-during-covid-19-pandemic#use-of-chloroquine-and-hydroxychloroquine-medicines-section"]}
{"url": "https://facta.news/notizia-falsa/2020/12/21/no-bill-gates-non-ha-ammesso-che-700-000-persone-saranno-uccise-e-danneggiate-dal-vaccino-contro-il-coronavirus/", "title": "No, Bill Gates non ha ammesso che \u00ab700.000 persone saranno uccise e danneggiate dal vaccino contro il Coronavirus\u00bb", "content": ["Luned\u00ec 21 dicembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato da UnUniverso , blog personale che negli ultimi mesi si \u00e8 caratterizzato per numerosi articoli di disinformazione sulle elezioni americane.", "L\u2019articolo oggetto della nostra verifica si intitola \u00abBill Gates ammette: 700.000 persone saranno uccise e danneggiate dal vaccino contro il Coronavirus\u00bb e fa riferimento a \u00abun recente intervento sulla CNBC\u00bb nel quale il \u00abco-fondatore di Microsoft ed eugenetista di spicco\u00bb avrebbe ammesso che \u00abper far \u201cfunzionare\u201d i vaccini per i gruppi pi\u00f9 vulnerabili, devono essere super carichi, in un certo senso\u00bb e che per questo \u00ab700.000 persone saranno danneggiate o uccise dai vaccini contro il coronavirus\u00bb.", "Si tratta di una notizia falsa.", "Come avevamo gi\u00e0 verificato in un articolo risalente allo scorso luglio, il riferimento \u00e8 a un\u2019intervista rilasciata il 9 aprile 2020 da Bill Gates all\u2019emittente televisiva americana Cnbc , nella quale l\u2019imprenditore americano ha parlato dei tempi di produzione di un possibile vaccino contro la Covid-19, fornendo un quadro delle decisioni da prendere prima della sua immissione sul mercato.", "Al minuto 3:00 del filmato pubblicato il 9 aprile 2020 sul canale YouTube ufficiale di Cnbc, Gates dichiara che \u00ababbiamo bisogno di un vaccino che funzioni per gli anziani, perch\u00e9 sono la fascia pi\u00f9 a rischio.", "E per farlo funzionare tra gli anziani abbiamo bisogno di rincarare la dose, senza per questo sviluppare effetti collaterali.", "Anche se avessimo un solo caso di effetti collaterali ogni 10mila dosi, vorrebbe dire che ne soffrirebbero circa 700mila persone\u00bb.", "Bill Gates si riferiva a una possibilit\u00e0 meramente ipotetica, da scongiurare ad ogni costo.", "La frase era inserita in un discorso pi\u00f9 ampio, nel quale Gates sottolineava che il vaccino contro la Covid-19 avrebbe necessitato di procedure pi\u00f9 rapide, ma comunque abbastanza sicure da garantire l\u2019assenza di effetti collaterali su larga scala.", "Si tratta delle cosiddette \u00abreazioni avverse\u00bb, che l\u2019Istituto Superiore di Sanit\u00e0 definisce come reazioni tendenzialmente lievi che \u00abincludono reazioni locali come dolore, gonfiore o rossore nel sito di iniezione e reazioni sistemiche come febbre, malessere, dolori muscolari, cefalea, perdita di appetito\u00bb.", "Bill Gates, infine, non \u00e8 un eugenista.", "Come spiega Treccani , infatti, l\u2019eugenetica \u00e8 \u00abdisciplina che si prefigge di favorire e sviluppare le qualit\u00e0 innate di una razza, giovandosi delle leggi dell\u2019ereditariet\u00e0 genetica\u00bb e non esistono prove del fatto che Gates svolga la suddetta attivit\u00e0."], "category": "Notizia Falsa", "publish_date": "2020-12-21", "tags": ["#verabot", "bill e melinda foundation", "bill gates", "coronavirus sars-cov-2", "covid-19", "nuovo coronavirus sars-cov-2", "vaccino", "vaccino covid"], "links": ["https://archive.is/r9Hpc", "https://donotlink.it/X6GVpZ", "https://facta.news/notizia-falsa/2020/07/21/no-bill-gates-non-ha-mai-detto-che-700mila-morti-per-il-vaccino-anti-covid-sarebbe-una-cifra-accettabile/", "https://www.youtube.com/watch?v=EjgbMib36do&feature=emb_title", "https://youtu.be/EjgbMib36do?t=180", "https://www.epicentro.iss.it/vaccini/ReazioniAvverse", "https://www.treccani.it/enciclopedia/eugenetica/"]}
{"url": "https://facta.news/notizia-falsa/2020/12/21/non-e-vero-che-uninfermiera-di-nome-tiffany-dover-e-morta-dopo-aver-ricevuto-il-vaccino-contro-il-nuovo-coronavirus/", "title": "Non \u00e8 vero che un\u2019infermiera di nome Tiffany Dover \u00e8 morta dopo aver ricevuto il vaccino contro il nuovo coronavirus", "content": ["Il 20 dicembre 2020 su Facebook \u00e8 stata pubblicata un\u2019immagine che mostra la foto di una donna che indossa un camice blu e una mascherina.", "Nell\u2019immagine \u00e8 presente un testo che riporta la notizia secondo cui la persona in foto sarebbe un\u2019infermiera di nome Tiffany Dover, deceduta dopo aver ricevuto il vaccino contro il nuovo coronavirus.", "Si tratta di una notizia falsa.", "Andiamo con ordine.", "La foto \u00e8 reale e mostra Tiffany Dover , infermiera nel reparto di terapia intensiva al Catholic Health Initiatives Memorial Hospital di Chattanooga, nel Tennessee (Stati Uniti d\u2019America).", "\u00c8 falso invece sostenere che Dover sia morta dopo aver ricevuto il vaccino contro il nuovo coronavirus.", "Questa notizia non trova infatti riscontro in nessuna testata nazionale e internazionale, in nessun comunicato ufficiale del Catholic Health Initiatives Memorial Hospital e in nessun registro dei decessi.", "L\u2019ospedale ha invece pubblicato il 19 dicembre 2020 un tweet in cui informa che l\u2019infermiera sta bene.", "Il 21 dicembre i colleghi di Maldita.es hanno comunicato che il Catholic Health Initiatives Memorial Hospital, contattato, ha confermato che la donna \u00e8 in buona salute.", "Lo stesso giorno, l\u2019account ufficiale Twitter dell\u2019ospedale dove l\u2019infermiera lavora ha pubblicato un video che mostra Tiffany Dover circondata dai suoi colleghi.", "Il 17 dicembre 2020 la donna era finita al centro di teorie cospirative dopo che, durante una diretta tv, era svenuta poco dopo aver ricevuto il vaccino Pfizer-BioNTech, come si pu\u00f2 vedere qui (dal minuto 11:40).", "Dopo l\u2019accaduto, Denver in un\u2019intervista televisiva pubblicata il 18 dicembre ha smentito un collegamento di rapporto causa effetto tra il vaccino e lo svenimento e spiegato di essere suscettibile da tempo a svenimenti quando sente dolore, come anche quello provocato dalla puntura di un ago.", "Articolo aggiornato il 22 dicembre 2020"], "category": "Notizia Falsa", "publish_date": "2020-12-21", "tags": ["#verabot", "covid-19", "nuovo coronavirus", "nuovo coronavirus sars-cov-2", "pfizer", "tiffany dover", "vaccino covid"], "links": ["https://www.facebook.com/photo?fbid=4092831707415903&set=basw.AbrLLf68oADEw0zOVTJOz7LYPP9UWWHOcbhpFPpo60d6G1wCM09wPJie8O9z-RAEAeAc8xSy5EZGHYknvwNPtPJltoIxXTraKAtBkYaT7X09NFn5GiE9bufEJskfI4s4mB6vZ6R7COcXGcXCCqy2xwYq&opaqueCursor=AbqxU_XpV8jwcGUZN6MCWS0JZd8feXXErxlGK-ahlQMYOmgK3nplVSD-kp26mbyybC95qN7ovl3FcBQCOdgr2hSsbLh8j2RELphtd2BMba_8MW4kvI9KCPxTC7CsT1lOEEU34ufpRGH1eqLed_atIhCruyEA5EvJcV3FjhpGpGwdMx0eCXRBvkY7VfECarBHp2bdX46fe56BYJTEc6GY7S55bMLJXaYGWmkxgJnD9EcDtO-S7YM4NfpbfcYwnybPkUElEwtXkStKzKHtdAEZCs9sqDCC_5nL8TyeZpr-EHncDFIuY5UZJg9uF04YgGPhCKutPWXDTv1xHZF6N8n09QCNpP5Cw2Q3f1bcqvoWXjUoPK9LENU3p1imkU09nBgRFlpNYAVhk36mLAvtGbxZH1GXZk-023v5FWJqLSo8fOSq0wD2FKAULqKlfv3P4mzBwBL1BkB-Pi5EO9EH4ycCiWfPEBkyi3zws7R342RXomTH8VmADrVa5jTtfAKZC4ANw48TBA_GDeYOKB4DJqVVGQOJ0VczdsbyP033j1gVfGRNyWxvpcxyHUPn8N0nE_LYG_rxUhk3F0Nh4QUZO0izuhXSiVE6deOHJEybd5u8hyxFN1iP35n3BWwGJYEAQYov6lM", "https://edition.cnn.com/world/live-news/coronavirus-pandemic-vaccine-updates-12-18-20/h_f7b4ae6bfd1abbcd48a5f8e67b66680a", "https://www.memorial.org/en/about-us.html", "https://www.memorial.org/en/about-us/news-and-media.html", "https://maldita.es/malditobulo/20201221/muerte-Tiffany-dover-enfermera-tennessee-desmayo-vacuna-covid-19-pffizer/", "https://www.memorial.org/en/about-us/news-and-media.html", "https://twitter.com/CHI_Memorial/status/1341096246304530432", "https://www.facebook.com/watch/live/?v=166287281903301&ref=external", "https://www.youtube.com/watch?v=tOH7XLHl2mo&ab_channel=WRCBChattanooga"]}
{"url": "https://facta.news/fuori-contesto/2020/12/21/la-dichiarazione-di-boldrini-sullo-stile-di-vita-dei-migranti-e-usata-fuori-contesto/", "title": "La dichiarazione di Boldrini sullo \u00abstile di vita dei migranti\u00bb \u00e8 usata fuori contesto", "content": ["Il 21 dicembre 2020 la redazione di Facta ha ricevuto una richiesta via WhatsApp che chiedeva di verificare un\u2019immagine, pubblicata anche su Facebook.", "Si tratta della foto di un uomo che si lava i piedi su una fontanella e, accanto, comprare un virgolettato attribuito alla deputata del Partito democratico Laura Boldrini .", "Si legge: \u00abLo stile di vita dei migranti sia il nostro\u00bb.", "Questo contenuto \u00e8 fuorviante e veicola una notizia falsa.", "Come abbiamo ricostruito in precedenza , Boldrini durante la presentazione del Rapporto 2014 di Italiadecide dedicato al turismo italiano, ha pronunciato queste parole: \u00abI migranti oggi sono l\u2019elemento umano, l\u2019avanguardia di questa globalizzazione e ci offrono uno stile di vita che presto sar\u00e0 molto diffuso per tutti noi\u00bb.", "Il senso di quella frase l\u2019aveva spiegato la stessa Boldrini pochi giorni prima durante un altro evento : \u00abHo definito spesso i migranti come l\u2019avanguardia umana della globalizzazione.", "E penso che nel futuro lo stile di vita delle persone sar\u00e0 sempre meno legato allo stesso fazzoletto di terra per tutta la vita e saranno sempre di pi\u00f9 coloro che nasceranno in un paese, studieranno in un altro e lavoreranno in un altro ancora\u00bb.", "Quindi il riferimento di Boldrini allo stile di vita dei migranti era indirizzato allo spostamento degli individui da un Paese all\u2019altro, non ai gesti quotidiani compiuti dalle singole persone.", "Passiamo all\u2019immagine.", "La foto \u00e8 stata scattata a giugno 2020 nel comune di Capannoli, in Toscana.", "Il 25 giugno Il Tirreno aveva pubblicato un articolo che spiegava che l\u2019episodio dell\u2019uomo che si lavava i piedi in una fontanella pubblica utilizzata per bere aveva creato indignazione in citt\u00e0, tanto che la Polizia Municipale aveva convocato il giovane protagonista del gesto.", "La sindaca del comune toscano, Arianna Cecchini, aveva precisato che la fontanella era stata successivamente sanificata."], "category": "Fuori Contesto", "publish_date": "2020-12-21", "tags": ["immigrazione", "laura boldrini", "migranti"], "links": ["https://www.facebook.com/photo?fbid=10216432592582730&set=basw.AbqNd8nYCVaZdFUZQqmQbu5iDdst5GQuwuMVDFsqUXQoBOu68jP7FXdXQO80wQywIrePr6sKMa98RjjEkCbbgmk_hFHptqea6D_q3w6Yrc00E54TjXdqgER_msjHknLJrmf7VC_EgZvndsuUNld3vSihxuvySvMWWeaWI6IfT1sOdAawOINeBllGMTGWEdqLhCk&opaqueCursor=Abp0IHWsOp5JJfyhJg77wEEeb9zKkzGwm736DJiZjJUf-Mr4znXkdx1QyE_PisG1PWVAN4PLyQ9ZIzMwDAOzmhxLmp8SHQi-zsL4ui3ZoPOUmSEvxs14U87sDAEAgl82_jJhDszwYdabXAvYSsWdpJHCd-nagihz6wvrb9VN4IJQDshQPzOWRRmh_b91Crck__c_8_DC25K-vex3mOmWB0xMLOxLXVNuNLv39uQ6xoBY8ovGv_lWr_4Xjg92Q_DbhIPG_VLmKuZocs0WWf26kd6OTvweVzPEGB_HyEdHcvbmLnshOrOp9pvhhqJiHIF8wK0cYGTqsHXA5Xr_sD2qOmp2ywNB3TKIuzdvfSYU_ErsEw_Giu6fod9JZ4ROwIi1NYl8yV4dyBp37LZOQKKD-6WLLGUHZBWGizLpPOod-S_7wHrLCPPLyR41y_0AsmpBU-LLotH5RF5HMtIq67Lg-51R9x8o3qornHjsT5Q0_QeOdufmE67c-24LJVXTzh1I0X9Ja2AFjIxvPNDYbKVHxgpx78TYB6LIzS8G2VOk2WkS2YXd3oR04KvmPELtP1sIWLYtK04pm21KJiMwVEzsfO1rNbZ4PcI9ISEjwovShAUQjgIhnRMPunyQDsFnkCEsas1qPxKxLF5LUcqQPP1qXlBvEJJzBuqUz6AlGkpjkxYP8g", "https://www.camera.it/leg18/29?shadow_deputato=305757&idpersona=305757&idlegislatura=18", "https://pagellapolitica.it/bufale/show/322/notizia-fuorviante-la-dichiarazione-di-laura-boldrini-e-la-foto-delluomo-che-urina-in-treno", "http://presidenteboldrini.camera.it/19?discorso=1303", "https://iltirreno.gelocal.it/pontedera/cronaca/2020/06/24/news/giovane-si-lava-i-piedi-nel-fontanello-la-foto-scatena-la-rabbia-social-1.39008641", "https://www.facebook.com/arianna.cecchini.980/posts/10216755097605116"]}
{"url": "https://facta.news/notizia-falsa/2020/12/21/questo-documento-di-un-ente-francese-su-un-piano-di-gestione-del-nuovo-coronavirus-nel-2021-e-un-falso/", "title": "Questo documento di un ente francese su un piano di gestione del nuovo coronavirus nel 2021 \u00e8 un falso", "content": ["Il 19 dicembre 2020 su Facebook \u00e8 stata pubblicata l\u2019immagine di un presunto documento intitolato \u201cProgramme du Haut Commissariat au Plan\u201d.", "Il riferimento \u00e8 all\u2019 Haut-Commissariat au Plan , un\u2019istituzione francese responsabile della pianificazione della modernizzazione economica della Francia.", "Secondo chi ha pubblicato il post su Facebook l\u2019immagine mostrerebbe \u00abuna fuga di notizie dalla Francia sul piano Covid-21\u00bb proveniente da questa istituzione.", "Questo il testo che accompagna l\u2019immagine: \u00abDicembre: aumentare i casi positivi.", "2021 Gennaio: accelerare acquisizione di locali di confinamento covid.", "Confinamento totale da fase 1 e 2.", "Riforma ed estensione del programma di disoccupazione.", "Febbraio-marzo: annunceranno la mutazione del covid-19 in covid-21 (il sars-cov-2-l usato a Wuhan), \u00e8 curioso che coincida appena dopo la vaccinazioni che infetteranno milioni di italiani).", "Aprile: instabilit\u00e0 economica e penuria di cibo dovuta alla rottura della catena di approvvigionamenti.", "Sono previste nuove restrizioni con l\u2019uso dei militari.", "Inizio del reddito universale (per i soli vaccinati che moriranno entro il 2025).", "Maggio e giugno saranno terribili per i milioni di morti dovuti ai vaccini e i contagiati dai vaccinati, circa 70 giorni di disastro sanitario.", "Luglio: dispiegamento dei militari per contenere i tumulti dovuti alla fame e alla disoccupazione\u00bb.", "Si tratta di una notizia falsa .", "Contattato dai colleghi fact-checker di Afp Fact-check , l\u2019Haut Commissariat au Plan ha smentito di aver mai redatto un simile documento e spiegato che le previsioni contenute al suo interno sono false.", "Precisiamo poi che il compito dell\u2019istituzione non \u00e8 quello a cui si allude in questo falso documento.", "\u00abQuello che ci interessa \u2013 ha detto un funzionario del Haut Commissariat au Plan sempre ad Afp \u2013 \u00e8 studiare quale sar\u00e0 la situazione in Francia nel 2050 su temi demografici o di biodiversit\u00e0.", "Stiamo lavorando su un orizzonte dai 20 ai 30 anni\u00bb."], "category": "Notizia Falsa", "publish_date": "2020-12-21", "tags": ["#verabot", "covid-19", "francia", "haut commissariat au plan", "nuovo coronavirus sars-cov-2"], "links": ["https://www.facebook.com/photo.php?fbid=216507896709698&set=a.140295400997615&type=3&theater", "https://www.gouvernement.fr/haut-commissariat-au-plan", "https://www.legifrance.gouv.fr/jorf/id/JORFTEXT000042297092/", "https://www.lci.fr/population/3e-confinement-en-france-deploiement-de-l-armee-gare-a-ce-faux-document-attribue-au-haut-commissariat-au-plan-2170689.html", "https://factuel.afp.com/covid-19-non-le-haut-commissariat-au-plan-na-pas-redige-de-note-prevoyant-des-penuries-et-le-recours", "https://factuel.afp.com/covid-19-non-le-haut-commissariat-au-plan-na-pas-redige-de-note-prevoyant-des-penuries-et-le-recours"]}
{"url": "https://facta.news/fuori-contesto/2020/12/22/questo-video-di-uninfermiera-che-sviene-non-mostra-un-grave-effetto-avverso-del-vaccino-contro-la-covid-19/", "title": "Questo video di un\u2019infermiera che sviene non mostra un \u00abgrave effetto avverso\u00bb del vaccino contro la Covid-19", "content": ["Il 18 dicembre 2020 il sito Grande Inganno ha pubblicato un articolo dal titolo \u201cGrave effetto avverso in diretta durante la campagna governativa tesa a promuovere la fiducia nei vaccini\u201d.", "Sotto al titolo compare un video che mostra una donna vestita con un camice blu e una mascherina svenire dopo aver ricevuto una dose del vaccino Pfizer-BioNTech contro il nuovo coronavirus.", "Si tratta di un contenuto fuorviante che veicola una notizia falsa.", "Il video \u00e8 reale, ma non mostra un grave effetto avverso causato dal vaccino contro la Covid-19.", "Nel video compare Tiffany Dover , infermiera nel reparto di terapia intensiva al Catholic Health Initiatives Memorial Hospital di Chattanooga, nel Tennessee (Stati Uniti d\u2019America).", "Il 17 dicembre 2020 la donna \u00e8 finita al centro di teorie cospirative dal momento che, durante una diretta tv, era svenuta poco dopo aver ricevuto il vaccino Pfizer-BioNTech.", "Poco dopo l\u2019accaduto, la stessa Denver in un\u2019intervista televisiva del 18 dicembre, ha smentito un collegamento di rapporto causa effetto tra il vaccino e lo svenimento e spiegato di essere suscettibile da tempo a svenimenti quando sente dolore, come quello provocato dalla puntura di un ago.", "Ha dichiarato: \u00absono svenuta probabilmente sei volte nelle ultime sei settimane, \u00e8 una cosa comune per me\u00bb.", "Come riportato dai colleghi fact-checker di Afp fact-check il dottor Jesse Tucker, un medico di terapia intensiva che lavora nello stesso ospedale dell\u2019infermiera, ha dichiarato che \u00abnon c\u2019\u00e8 motivo di sospettare che ci\u00f2 sia dovuto al vaccino.", "\u00c8 un po\u2019 come se fossi stato dal dottore e avessi fatto esami del sangue prima, alcune persone si sentono un po\u2019 stordite quando vedono l\u2019ago entrare nella loro pelle \u2013 questo \u00e8 lo stesso tipo di reazione\u00bb.", "I Centers for Disease Control and Prevention (Cdc), organismo di controllo sulla sanit\u00e0 pubblica degli Stati Uniti d\u2019America, spiegano che non \u00e8 raro che le persone svengano dopo le vaccinazioni.", "Sebbene non ci sia una risposta definitiva sulla causa, continua l\u2019Cdc, \u00abgli scienziati pensano che lo svenimento sia dovuto al processo di vaccinazione e non ai vaccini stessi\u00bb."], "category": "Fuori Contesto", "publish_date": "2020-12-22", "tags": ["covid-19", "nuovo coronavirus sars-cov-2", "pfzier", "tiffany dover", "vaccino covid"], "links": ["https://archive.is/mhaGg", "https://www.snopes.com/fact-check/nurse-passes-out/", "https://edition.cnn.com/world/live-news/coronavirus-pandemic-vaccine-updates-12-18-20/h_f7b4ae6bfd1abbcd48a5f8e67b66680a", "https://www.memorial.org/en/about-us.html", "https://www.facebook.com/watch/live/?v=166287281903301&ref=external", "https://www.youtube.com/watch?v=tOH7XLHl2mo&ab_channel=WRCBChattanooga", "https://www.mayoclinic.org/diseases-conditions/vasovagal-syncope/symptoms-causes/syc-20350527", "https://factcheck.afp.com/nurses-collapse-does-not-mean-covid-19-vaccines-are-unsafe", "https://www.cdc.gov/vaccinesafety/concerns/fainting.html?fbclid=IwAR0G4aCVjkR3J_YdtQT0AH_CQGGOM6CE7JJko_GnGowygnIS7EvVTcMGO68"]}
{"url": "https://facta.news/fuori-contesto/2020/12/22/non-e-vero-che-in-svizzera-i-reparti-degli-ospedali-sono-stracolmi-di-manichini/", "title": "Non \u00e8 vero che in Svizzera i reparti degli ospedali sono \u00abstracolmi\u00bb di manichini", "content": ["Il 20 dicembre 2020 su Facebook \u00e8 stata pubblicata un\u2019immagine che mostra un uomo in giacca, cravatta e la mascherina all\u2019interno di una stanza piena di letti di ospedale su cui sono appoggiati dei manichini.", "La foto \u00e8 accompagnata da questo testo: \u00abAh\u00f2, in Svizzera si MUORE DURO, eh?", "Guarda il Ministro della Salute che visita i reparti stracolmi! poveretti\u2026 che strage di manichini, porca zozza!\u00bb.", "Questo contenuto \u00e8 fuorviante e veicola una notizia falsa.", "La foto \u00e8 reale, ma non mostra il ministro della Salute svizzero Alain Berset mentre visita dei reparti di un ospedale dove al posto dei pazienti ci sono dei manichini.", "Il 16 dicembre 2020 Berset ha visitato l\u2019 Haute Ecole Arc Sant\u00e9 , un\u2019universit\u00e0 di Neuch\u00e2tel (Svizzera).", "La foto oggetto della nostra verifica mostra il ministro in un\u2019aula molto simile ad una stanza di un ospedale utilizzata per le esercitazioni, come si pu\u00f2 verificare qui .", "I manichini sono stati posizionati nei letti per essere utilizzati dagli studenti.", "Secondo l\u2019ultimo rapporto settimanale disponibile sul sito dell\u2019Ufficio federale della sanit\u00e0 pubblica della Confederazione svizzera, dall\u2019inizio della pandemia la Svizzera e il principato del Liechtenstein hanno superato i 390 mila casi di persone positive al nuovo coronavirus.", "Nell\u2019ultima settimana disponibile (7 \u2013 13 dicembre 2020), sono stati confermati in laboratorio 30.110 casi, con un aumento del numero di casi registrati del 10,1 per cento rispetto alla settimana precedente.", "Nello stesso periodo sono stati dichiarati 512 decessi.", "In totale, dall\u2019inizio dell\u2019epidemia di Covid-19, in Svizzera e nel principato del Liechtenstein sono decedute 5.781 persone."], "category": "Fuori Contesto", "publish_date": "2020-12-22", "tags": ["covid-19", "nuovo coronavirus sars-cov-2", "svizzera"], "links": ["https://www.facebook.com/photo/?fbid=3841765545834025&set=basw.AbqjHNHYCbYv64cOnyJXoTmjaxxhmof_Bl4XP0F4j9MF5GYTH1zRZf-z1K20L8tjjx_XmstsoUb4y5jFtyz2upvrqLfmddgC0EAjstjlwm6MeHC3_c04kaft4xNT4y2uOTffr7uj30mridZfMyUliePNSxIOlWKrbOb1U73YVmW36Q&opaqueCursor=AboVEEokBfF-dUWpkt5813b4Xr_kUTMGPsdli463066ILPExqWF7MGOFCuDqPLCIc-8ssrdMf_DGvEKw4xLgc_Q2rT5R4vaTnKrF0Oi9a2CZX6LSMZV2hKrwFmlM-x-mROOLD1Q3kL25fbRCJwufouLIIdLnNnIQkxj1ynVAB7xQk95GvfCBvnJXc12NOHxSlaR0Anha7xdC1J2ZiK-8q-BFs4l36pGT8W6ltDfUr2gQAhyWze_o0CutZELSbq0wYaA1sdYbOzNZCPGy38lBAuDn2ggHxnrQ1L68JbquAoKMsef3U_eKvNAq-hnexv6Ku6nxpFy7aPWOagmmyV4FmPLnzWTI71WQ-RtXOAYVEXXsyLbR25TdE5jKZ9KXITa5NauYJDCgmHH2iOCjJlUuIkKN1qjkIxztJYwNOCOk6KMpAK2NU3v274IqqgY1V6hTyg1I-6rRKHs2ckE-dNOa_RTMrcfm0PCavoAtJd9fQiyPKPye3qichoWywjeYyHDIspheiFJZ5CVjG5mYLqOq8V1FVFeGnc1P6rVgQmZ7gvC-BUr9hIEg0QKYgfZHnSHwDKU1lcRX3nW_vfqum8ugqLqJ04tznpYWI_seFmUVwHdxCHmwCWHmbZS95FOtKkwNXzMoxc0f6h5TOGTYosbJDYkwHvjg-Mu-2Z7cd9GO5WD89mqkNd87-Q2MIHkb7NwPkIH7cUgwxZIVL6jCNtRRlgy4jY8ww3L5Q2rv7DkLfwlZ2sg8kU3NCuBjB-ugYBDxfqg", "https://www.edi.admin.ch/edi/it/home/il-dfi/benvenuti/consigliere-federale-alain-berset.html", "https://www.he-arc.ch/sante", "https://visual.keystone-sda.ch/en/web/guest/preview?p_p_id=ch_keystone_liferay_preview_portlet_PreviewPortlet&p_p_state=normal&p_p_mode=view&_ch_keystone_liferay_preview_portlet_PreviewPortlet_javax.portlet.action=%2Fpreview%2FnextPage&_ch_keystone_liferay_preview_portlet_PreviewPortlet_closeUrl=https%3A%2F%2Fvisual.keystone-sda.ch%2Fen%2Fweb%2Fguest%2Flightbox%2F-%2Flightbox%2Fpage%2F1658225%2F1%3Fts%3D1608278505639&_ch_keystone_liferay_preview_portlet_PreviewPortlet_searchCriteria=1658225&_ch_keystone_liferay_preview_portlet_PreviewPortlet_currentLayout=detail&_ch_keystone_liferay_preview_portlet_PreviewPortlet_currentImageOid=436726813&p_p_lifecycle=0", "https://www.bag.admin.ch/bag/it/home/krankheiten/ausbrueche-epidemien-pandemien/aktuelle-ausbrueche-epidemien/novel-cov/situation-schweiz-und-international.html#943131068"]}
{"url": "https://facta.news/fuori-contesto/2020/12/15/questa-foto-di-beatrice-lorenzin-che-si-vaccina-e-reale-ma-non-e-stata-scattata-durante-la-pandemia-di-covid-19/", "title": "Questa foto di Beatrice Lorenzin che si vaccina \u00e8 reale, ma non \u00e8 stata scattata durante la pandemia di Covid-19", "content": ["Il 13 dicembre 2020 su Facebook \u00e8 stata pubblicata un\u2019immagine che mostra una donna con una camice bianco in procinto di fare un\u2019iniezione sul braccio a Beatrice Lorenzin , deputata del Partito democratico ed ex ministra della Salute.", "La foto \u00e8 accompagnata da questo testo: \u00abNiente mascherina per entrambe sia la dottoressa che la onorevolessa.", "E niente guanti per la dottoressa.", "Inoltre ingrandendo la foto non si nota l\u2019ago, oltre al fatto che il vaccino non \u00e8 ancora disponibile.", "Manco le balle del mestiere gli vengono bene\u00bb.", "Dunque, secondo gli autori del contenuto che stiamo analizzando, la foto sarebbe stata scattata durante la pandemia di Covid-19.", "Questo contenuto \u00e8 fuorviante e veicola una notizia falsa.", "La foto oggetto della nostra analisi non \u00e8 stata scattata durante la pandemia di Covid-19.", "L\u2019immagine risale al 14 novembre 2017 quando Lorenzin ricopriva la carica di ministra della Salute.", "Lo scatto \u00e8 stato pubblicato sul profilo Twitter ufficiale dell\u2019allora ministra per sensibilizzare la popolazione al vaccino antinfluenzale, come si pu\u00f2 verificare qui ."], "category": "Fuori Contesto", "publish_date": "2020-12-15", "tags": ["#verabot", "beatrice lorenzin", "covid-19", "vaccini", "vaccino covid"], "links": ["https://www.facebook.com/photo.php?fbid=10219035274376531&set=a.4998105034143&type=3&theater", "https://www.camera.it/leg18/29?shadow_deputato=302783&idpersona=302783&idlegislatura=18", "https://www.ansa.it/canale_saluteebenessere/notizie/sanita/2017/11/14/influenza-vaccinazioni-al-ministero-anche-a-lorenzin_c65c609a-93e3-4549-a557-c49819241dbc.html", "https://twitter.com/bealorenzin/status/930400489509998594"]}
{"url": "https://facta.news/notizia-falsa/2020/12/15/non-ci-sono-prove-scientifiche-che-collegano-il-vaccino-contro-la-covid-19-allinfertilita-delle-donne/", "title": "Non ci sono prove scientifiche che collegano il vaccino contro la Covid-19 all\u2019infertilit\u00e0 delle donne", "content": ["L\u201911 dicembre 2020 la redazione di Facta ha ricevuto via Whatsapp la segnalazione di un articolo pubblicato il 7 dicembre 2020 dal sito Renovatio 21 intitolato \u00abVaccino e infertilit\u00e0, il problema pu\u00f2 essere reale.", "Parla l\u2019ex direttore scientifico di Pfizer\u00bb.", "L\u2019articolo descrive i punti salienti di una petizione (al momento non pi\u00f9 disponibile in rete se non come copia archiviata ) pubblicata il 1 dicembre 2020 che chiede di fermare il test clinico di fase 3 del vaccino Pfizer-BioNTech per la prevenzione della Covid-19.", "La petizione \u00e8 firmata da Wolfgang Wodarg , medico e politico del partito tedesco Spd, e Michael Yeadon , fino al 2011 responsabile scientifico della divisione su allergie e malattie respiratorie di Pfizer e oggi consulente indipendente, gi\u00e0 noto nel mondo anglosassone per la diffusione di teorie pseudoscientifiche sulla pandemia.", "Nell\u2019articolo vengono ripercorse brevemente le principali argomentazioni anti-vaccino della petizione, enfatizzando tra queste la presunta possibilit\u00e0 che il vaccino anti-Sars-CoV-2 possa causare infertilit\u00e0: \u00abCi si aspetta che le vaccinazioni producano anticorpi contro le proteine \u200b\u200bspike di SARS-CoV-2.", "Tuttavia, le proteine \u200b\u200bspike contengono anche proteine \u200b\u200bomologhe alla sincitina, che sono essenziali per la formazione della placenta nei mammiferi come gli esseri umani\u00bb.", "Secondo l\u2019articolo bisognerebbe quindi accertarsi che il vaccino non causi una risposta immunitaria contro la sincitina, pena l\u2019infertilit\u00e0 permanente delle donne vaccinate.", "Si tratta di una notizia priva di fondamento.", "Non esiste a oggi alcuna evidenza scientifica secondo cui il vaccino contro la Covid-19 possa causare infertilit\u00e0 femminile.", "La sincitina \u00e8 una proteina che, negli esseri umani, \u00e8 necessaria \u2013 tra le altre cose \u2013 per lo sviluppo della placenta.", "Ha una storia particolare , che \u00e8 importante per capire la questione: era infatti in origine una proteina di un antico retrovirus, che \u00e8 stata acquisita nel genoma umano e sfruttata poi dall\u2019evoluzione a nostro vantaggio.", "Nei retrovirus le proteine analoghe alla sincitina permettono l\u2019ingresso del virus nella cellula; la stessa funzione della proteina spike dei coronavirus e che rappresenta il bersaglio dei vaccini .", "Secondo Wodarg e Yeadon, quindi, la sincitina umana, essendo una proteina di origine virale analoga a spike , potrebbe essere riconosciuta dagli anticorpi in seguito al vaccino e questo renderebbe impossibile la formazione della placenta e, di conseguenza, la gravidanza.", "In realt\u00e0 per\u00f2 sincitina e spike , bench\u00e9 abbiano una funzione simile, sono proteine molto diverse, cos\u00ec come diversi sono retrovirus e coronavirus come abbiamo discusso qui .", "Diversi esperti contattati indipendentemente dai nostri colleghi fact-checker di FullFact , Afp , Associated Press e PolitiFact hanno confermato che sincitina e spike non hanno quasi nessuna somiglianza a livello biochimico che permetta a un anticorpo contro la proteina spike di riconoscere anche la sincitina.", "La sequenza delle due proteine che \u00e8 analoga \u00e8, infatti, troppo breve perch\u00e9 l\u2019anticorpo si faccia \u201cingannare\u201d.", "Inoltre, se cos\u00ec fosse, la sterilit\u00e0 sarebbe una conseguenza anche dell\u2019infezione del virus Sars-CoV-2 (che causa la Covid-19) e della conseguente naturale risposta immunitaria.", "Non esiste per\u00f2 alcun indizio che questo accada.", "Affrontiamo ora brevemente le altre affermazioni contenute nell\u2019articolo e tratte dalla petizione di Wodarg e Yeadon.", "Innanzitutto \u00e8 vero, come dice l\u2019articolo, che la possibilit\u00e0 di una \u00abamplificazione\u00bb (o potenziamento) \u00abdipendente da anticorpi\u00bb era stata paventata per i vaccini contro il Sars-CoV-2.", "I test clinici non hanno per\u00f2 mostrato questo effetto.", "Secondo l\u2019articolo una sostanza presente nel vaccino Pfizer-BioNTech, il polietilen glicole o Peg, sarebbe pericolosa.", "\u00abIl 70% delle persone\u00bb si legge, \u00absviluppa anticorpi contro questa sostanza \u2013 questo significa che alla vaccinazione molte persone possono sviluppare reazioni allergiche, potenzialmente fatali\u00bb.", "In realt\u00e0 il Peg \u00e8 un ingrediente clinicamente approvato di molti vaccini e altri farmaci contenenti proteine, nonch\u00e9 di cosmetici e perfino usato come lassativo .", "Bench\u00e9, come praticamente ogni sostanza, possa indurre reazioni allergiche in alcuni soggetti ipersensibili, queste sono molto rare (quattro casi all\u2019anno negli Stati Uniti).", "Se ci fossero reazioni allergiche frequenti a questo ingrediente, queste sarebbero immediatamente venute alla luce durante gli studi clinici di questo e altri vaccini.", "\u00c8 vero tecnicamente che, come afferma l\u2019articolo, non \u00e8 possibile stabilire ancora se ci possono essere effetti a lungo termine.", "\u00c8 un rischio intrinseco in realt\u00e0 a ogni vaccino, anche se approvato in tempi pi\u00f9 lunghi.", "Come abbiamo raccontato qui , dobbiamo per\u00f2 ricordare che gran parte degli effetti avversi dei vaccini avviene in tempi brevi (entro 6 settimane dalla vaccinazione) e per il resto esiste, come per ogni vaccino, un piano di farmacovigilanza.", "Nell\u2019articolo si fa un paragone con l\u2019aumentato rischio di narcolessia per il vaccino contro l\u2019influenza suina: legame che, come abbiamo raccontato qui , \u00e8 oggi considerato dubbio.", "Sugli accenni a reattivit\u00e0 incrociata e falsi positivi dei tamponi molecolari, rimandiamo infine ai nostri articoli qui e qui ."], "category": "Notizia Falsa", "publish_date": "2020-12-15", "tags": ["#verabot", "covid-19", "infertilit\u00e0", "pfizer", "sars-cov-2", "spike", "studi clinici", "vaccino", "vaccino covid"], "links": ["https://archive.is/7cWtB", "https://web.archive.org/web/20201209042033/https://2020news.de/wp-content/uploads/2020/12/Wodarg_Yeadon_EMA_Petition_Pfizer_Trial_FINAL_01DEC2020_EN_unsigned_with_Exhibits.pdf", "https://www.spd-geschichtswerkstatt.de/wiki/Wolfgang_Wodarg", "https://www.linkedin.com/in/mike-yeadon-3818613/?originalSubdomain=uk", "https://unherd.com/2020/11/the-trouble-with-covid-denialism/", "https://www.lescienze.it/news/2016/09/15/news/sviluppo_muscolare_maschi_proteina_virale_sincitina-3235257/", "https://www.iltascabile.com/scienze/virus/", "https://www.microbiologiaitalia.it/immunologia/vaccino-anti-covid-19-focus-sulle-spike-protein/", "https://facta.news/storie/2020/12/11/perche-non-abbiamo-un-vaccino-contro-hiv-aids/", "https://fullfact.org/health/vaccine-covid-fertility/", "https://factcheck.afp.com/covid-19-vaccine-not-shown-cause-female-sterilization", "https://apnews.com/article/fact-checking-9856420671", "https://www.politifact.com/factchecks/2020/dec/10/blog-posting/no-pfizers-head-research-didnt-say-covid-19-vaccin/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://www.newswise.com/factcheck/the-claim-that-covid-19-vaccines-will-cause-more-severe-disease-through-antibody-dependent-enhancement-is-not-yet-supported/?article_id=742569&fc=home", "https://www.fda.gov/media/144245/download#page=11", "https://www.mayo.edu/research/labs/vector-vaccine-engineering/projects/polymer-shielding-vectors-vaccines", "https://www.beautycologa.it/peg-sono-da-evitare-fanno-male/#:~:text=I%20PEG%20non%20irritano%20la,quelle%20in%20uso%20nei%20cosmetici.", "https://www.starbene.it/medicina-a-z/lassativi/lassativi-osmotici", "https://www.physiciansweekly.com/hypersensitivity-to-polyethylene-glycols-polysorbates/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://www.ema.europa.eu/en/documents/other/pharmacovigilance-plan-eu-regulatory-network-covid-19-vaccines_en.pdf", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/"]}
{"url": "https://facta.news/notizia-falsa/2020/12/15/non-e-vero-che-i-grandi-elettori-del-nevada-hanno-votato-per-donald-trump/", "title": "Non \u00e8 vero che i grandi elettori del Nevada hanno votato per Donald Trump", "content": ["Il 14 dicembre 2020 su Facebook \u00e8 stata pubblicata l\u2019immagine di un tweet che mostra la foto di alcuni uomini immortalati nell\u2019atto di giurare, con la mano destra alzata.", "\u00c8 riportato questo testo: \u00abGli elettori del Nevada si staccano da Biden e scelgono di inviare i loro voti al presidente Trump\u00bb.", "Il riferimento \u00e8 alla notizia dell\u2019ufficialit\u00e0 della vittoria di Joe Biden alle elezioni presidenziali del 3 novembre scorso, dopo la conferma arrivata dal voto del collegio elettorale formato dai grandi elettori di ogni Stato statunitense.", "Durante questa votazione, avvenuta il 14 dicembre, Joe Biden ha ricevuto 306 voti contro i 232 destinati a Donald Trump.", "Stando a quanto riportato nel post oggetto di analisi, i grandi elettori del Nevada non avrebbero votato per Joe Biden ma avrebbero dato i loro voti al presidente uscente.", "Si tratta di una notizia falsa.", "Andiamo con ordine.", "Alle elezioni presidenziali statunitensi i grandi elettori sono complessivamente 538: ogni Stato ne nomina un numero proporzionale alla propria popolazione.", "Lo stato del Nevada ne nomina sei.", "Durante il voto del collegio elettorale, i grandi elettori del Nevada \u2013 dove Biden ha vinto \u2013 hanno votato per il presidente eletto, come si pu\u00f2 leggere qui .", "\u00c8 quindi falso sostenere che i sei grandi elettori hanno votato per Trump.", "Passiamo alla foto presente nel tweet oggetto della nostra verifica.", "Come ha ricostruito il sito di fact-checking statunitense Snopes , l\u2019immagine si riferisce a una cerimonia non ufficiale tenuta, in simbolico segno di protesta , da un gruppo di elettori repubblicani che si sono finti i grandi elettori dello stato del Nevada impegnati a votare per Donald Trump."], "category": "Notizia Falsa", "publish_date": "2020-12-15", "tags": ["donald trump", "elezioni presidenziali usa", "joe biden", "nevada", "politica"], "links": ["https://www.facebook.com/photo?fbid=1077306016026746&set=basw.Abp0eIu8ey-C1-WdUlCAUOwuT1FfdIgyI2tMDZCvbGCF3p82BxG8QJo96-V8WPPFyGo4A9mdoLLSnWAcOx20uax_9snSSwnMrCvGNZMYn7lo11XBQcC4m0icJE0JShDdjb36nJU6LkIlYjk-fYETETqm2cGNlnJPgqPaO-W5b-XAzw&opaqueCursor=AbpTdE1v9hOilYRQ3XFPtVYR3dshvpSCLe6I8KQIHEEM9UjWUCKXoyfidR2DB0Bj3hpXwpyqXllGiTnnUip7Lm2ZY_xYLB3Lcteq1JShNjRjnwdGPv7MK16Ag3ua03-3UAbYbnTYSFvp9OMfwymPMX8YwydTdEWbXRLyN01lr6BH-sxbQk-tPllZw4aDQ0tktgfEyc2AlESaxsSDWhjDVzY0uy-Z0BBjuXcCvJUe0EZLHMIxkb8Q09nM9Nm3CWZAEAu-63uG0j3dfk1k2mUqxpOUN3CxFG7oipBJWerpZXRp0g2E5wiTS7wg0yKhgnPL_Uk8FOhzy1sGe4EcJamyvKPyQZhd4XzdPcJguE-IuuY6R3kqUcSaJo3dN5iK-ErB_fqLIbCRf1yVHgjMe4yNDuSL_hcGEywy3d22C_zfah1dtCGGa6r1rSP9UgqRXPF7-8OwRZmSOmC6D2WnSyTwPvoBtVmD76ATL6ZUF7dX8UWLILgBVaNrAP2B-y8_ddoO7v9gJr8t_nFXn9b6mGHvRidgTdcR9-jSZsQ1IY17GKPin2kZhe-gs86D6A4cGrO1s6XXphBQEz9ppPgAXGtLm0zZy34qk9NBWAKtXMrBYcyhaH8_bMl6Q2nRivbmjzG_A8soNeO4XMrKGa_3npssvBrjBHETIEOzbgt6RCtCl8IGbCL6S9K2UFAqfyx1e7Q3SiMiaSyrYaS4_eZexCjil5Zj", "https://apnews.com/article/joe-biden-270-electoral-college-vote-d429ef97af2bf574d16463384dc7cc1e", "https://www.youtrend.it/2020/09/08/usa-2020-il-pareggio-nei-grandi-elettori-e-possibile/", "https://www.nbcnews.com/politics/2020-elections/nevada-president-results", "https://apnews.com/article/election-2020-joe-biden-donald-trump-elections-courts-c9674bbf1090515bfad0920344f17037", "https://www.reuters.com/article/us-usa-election-nevada/nevadas-six-electors-vote-for-democrat-joe-biden-for-president-idUSKBN28O2DC", "https://www.snopes.com/fact-check/did-nevada-gop-electors-vote-for-trump/", "https://www.youtube.com/watch?v=W39MK-WRKhM&feature=emb_title&ab_channel=RightSideBroadcastingNetwork", "https://heavy.com/news/trump-didnt-win-nevada-republican-electoral-vote/"]}
{"url": "https://facta.news/notizia-vera/2020/12/15/si-la-lega-ha-proposto-che-la-canzone-romagna-mia-diventi-espressione-popolare-dei-valori-della-repubblica/", "title": "S\u00ec, la Lega ha proposto che la canzone Romagna mia diventi \u00abespressione popolare dei valori della Repubblica\u00bb", "content": ["Marted\u00ec 15 dicembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica istantanea.", "L\u2019immagine oggetto della nostra verifica si presenta come lo screenshot di una proposta di legge depositata alla Camera, con la quale i deputati \u00abMorrone, Bazzaro, Billi, Covolo, Fiorini, Iezzi, Lucchini, Potenti, Tonelli, Valbusa, Zoffili\u00bb chiederebbero il riconoscimento della canzone Romagna mia come \u00abespressione popolare dei valori fondanti della nascita e dello sviluppo della Repubblica\u00bb.", "Si tratta di una notizia vera.", "La proposta di legge risale allo scorso 3 novembre e porta la firma dei deputati leghisti Jacopo Morrone , Alex Bazzaro , Simone Billi , Silvia Covolo , Benedetta Fiorini , Igor Iezzi , Elena Lucchini , Manfredi Potenti , Gianni Tonelli , Vania Valbusa ed Eugenio Zoffili .", "La proposta leghista ha suscitato diverse polemiche, tra cui quella che ha visto protagonista Mirko Casadei , nipote dell\u2019autore della canzone Secondo e continuatore della tradizione canora romagnola.", "Come hanno spiegato i colleghi di Pagella Politica , il testo della proposta chiede che la canzone sia insegnata nelle \u00abscuole di ogni ordine e grado\u00bb a partire dal prossimo anno scolastico.", "\u00abLa canzone Romagna mia \u00e8 uno dei brani musicali che caratterizzano il nostro Paese\u00bb si legge nel testo della proposta di legge, \u00abl\u2019espressione di un modo di vivere in positivo tutte le sfumature della vita e di un forte legame con le proprie origini\u00bb Il 9 dicembre scorso la proposta di legge \u00e8 stata assegnata alla Commissione cultura e attende ora il via libera prima di poter essere discussa in Parlamento."], "category": "Notizia Vera", "publish_date": "2020-12-15", "tags": ["lega", "proposta di legge", "raoul casadei", "romagna", "romagna mia"], "links": ["https://www.camera.it/leg18/29?shadow_deputato=307300&idpersona=307300&idlegislatura=18", "https://www.camera.it/leg18/29?shadow_deputato=307696&idpersona=307696&idlegislatura=18", "https://www.camera.it/leg18/29?shadow_deputato=307151&tipoAttivita=&tipoVisAtt=&tipoPersona=&lettera=&idLegislatura=18", "https://www.camera.it/leg18/29?shadow_deputato=307582&idLegislatura=18", "https://www.camera.it/leg18/29?shadow_deputato=307284&idpersona=307284&idlegislatura=18", "https://www.camera.it/leg18/29?tipoAttivita=&tipoVisAtt=&shadow_deputato=307641&lettera=&idLegislatura=18", "https://www.camera.it/leg18/29?tipoAttivita=&tipoVisAtt=&shadow_deputato=307656&lettera=&idLegislatura=18&tipoPersona=", "https://www.camera.it/leg18/29?shadow_deputato=307270&idLegislatura=18", "https://www.camera.it/leg18/29?shadow_deputato=307324&idLegislatura=18", "https://www.camera.it/leg18/29?shadow_deputato=307587&idpersona=307587&idlegislatura=18", "https://www.camera.it/leg18/29?shadow_deputato=307616&idLegislatura=18", "https://www.quotidiano.net/magazine/casadei-%C3%A8-un-inno-no-alle-strumentalizzazioni-1.5798868", "https://pagellapolitica.it/blog/show/870/le-proposte-di-legge-pi%C3%B9-strane-del-2020", "https://www.camera.it/leg18/126?tab=1&leg=18&idDocumento=2766&sede=&tipo=", "https://youtu.be/kTjixqP4PMw", "https://www.camera.it/leg18/1100?tab=1&shadow_organo_parlamentare=2807&id_tipografico=07"]}
{"url": "https://facta.news/fuori-contesto/2020/12/16/la-ragazza-in-questa-foto-non-e-madre-teresa-di-calcutta-da-giovane/", "title": "La ragazza in questa foto non \u00e8 Madre Teresa di Calcutta da giovane", "content": ["Il 14 dicembre 2020 su Facebook \u00e8 stata pubblicata una foto in bianco e nero che mostra il volto di una ragazza.", "L\u2019immagine \u00e8 accompagnata da questo testo: \u00abMadre Teresa all\u2019et\u00e0 di 18 anni\u00bb.", "Il riferimento \u00e8 a Madre Teresa di Calcutta , religiosa e missionaria morta nel 1997 e proclamata santa da Papa Francesco nel 2016.", "Il contenuto oggetto della nostra analisi \u00e8 fuorviante e veicola una notizia falsa.", "La foto \u00e8 reale ma non mostra Madre Teresa di Calcutta da giovane.", "Il volto nell\u2019immagine \u00e8 di Tran Anh Phuong , una residente americana di origini vietnamite morta nel 2008 in Virginia.", "Il sito di fact-checking Snopes ha spiegato che la confusione tra l\u2019immagine della ragazza e la religiosa potrebbe essere stata generata dal fatto che il necrologio di Tran Anh Phuong conteneva una citazione di Madre Teresa."], "category": "Fuori Contesto", "publish_date": "2020-12-16", "tags": ["madre teresa di calcutta", "papa francesco", "religione", "snopes"], "links": ["https://www.facebook.com/photo?fbid=3475807259206733&set=basw.AbrXjESmVFX0B86p63xDl-FG2i2D9gvvmQxlyPM7AiVtiyadTov1wc_j38uaqJ0OpdumTBVJ-vstzmKdMnHypZUKOa3SuaATogqtlq576xkz2T43uzaAcdXHeN233-71lHR-3gTIpiA6g81J97Yz4kMS&opaqueCursor=AbrQgXd6xyyp_hSiscKBgk5t_vZtxHCmzzLuRirVLD5TD8byfgQmKbeFpter7sahbGufQ3S4aETF2BlBcQGP_NkzTU_Vj8k-nQXXSbzpMoA4mjHJcxbgEjUjBvTfcAj0aGd9tIe_ke9KQwdUvCrQUV-oS1YgWIFiuEEToXhqQXGIcqcPX6voB0hNdZH7oxCq2n1a12VfBrf4L9o2qFDu65N-OMnihuymNKNlG4LT2LR7p2-DEb14e8B0cQ1rd2UjTLJs2mKSNByMM-thNsZ1vnlYW5dR7gs4_Nm083qiSHj4Hgj1RHXTf9IJ5BlbrtfkV3TaYwn9U0udvaQtjOWQ6sSP1baYu7sOdaNK0YAL2OmR7vNinWZ-c3-8XwKivZ5Kzqwvs4cO-k_aP2-x2OOYWecylPiDAvNNlE97XcCBQr9zoPFJUfEbk0N73I0kk6K_n0oxX78ZEk0rGNKp44UH-h47Pzpq2HVu96453WXY5zwYfC2JoGr_zMeD3sn1rRBow8WIgclNXNq4_XrfnN-cGK009oQtkwm08e69NDeA81O4kFciaNPs16rDFmWMUwmglzCgmybOQEtuJQX3KSFtcPAPhLbgZCCzBG4dgGFeCtDVOwZzrefZ64D_l_p6IiA5ENIqoB0lyOm_TmCbEwv_43p5tfLCADIMbhZpLBrJ_7jhzOVJpiJ7KJ6wehCsnqtrBrG7zjWO9mXdFJu6hxq0pq6eRVdmZj5uRxmD9igN1WESWzqj2vhmKEmAz_tT0qBEQg4", "http://www.vatican.va/news_services/liturgy/saints/ns_lit_doc_20031019_madre-teresa_it.html", "https://www.repubblica.it/vaticano/2016/09/04/news/madre_teresa_santa_a_19_anni_dalla_morte_roma_blindata_per_la_cerimonia-147145290/", "http://www.childrenvietnam.org/supporters.html", "https://www.snopes.com/fact-check/mother-teresa-age-18/", "http://www.childrenvietnam.org/supporters.html"]}
{"url": "https://facta.news/fuori-contesto/2020/12/16/sei-persone-sono-decedute-durante-la-sperimentazione-del-vaccino-pfizer-ma-il-vaccino-non-centra/", "title": "Sei persone sono decedute durante la sperimentazione del vaccino Pfizer, ma il vaccino non c\u2019entra", "content": ["Il 14 dicembre 2020 su Facebook \u00e8 stata pubblicata un\u2019immagine che riporta questo testo: \u00abVaccino Pfizer 6 persone sono morte durante la sperimentazione.", "La notizia gira su molte testate internazionali tranne quelle italiane\u00bb.", "Il riferimento \u00e8 alla Pfizer , azienda farmaceutica che, insieme alla BioNTech, ha lavorato ad un vaccino contro il nuovo coronavirus.", "Si tratta di una notizia incompleta e decontestualizzata che veicola un contenuto fuorviante.", "Andiamo con ordine.", "L\u201911 dicembre la Food and drug administration (Fda), ente governativo che negli Stati Uniti d\u2019America si occupa della regolamentazione dei prodotti alimentari e farmaceutici, ha rilasciato l\u2019autorizzazione all\u2019utilizzo nel Paese del vaccino Pfizer-BioNTech.", "Il giorno precedente la Fda aveva reso pubblico un documento informativo riguardante la riunione del proprio comitato consultivo sui vaccini, occasione in cui era stata raccomandata l\u2019autorizzazione all\u2019uso del vaccino Pfizer contro la Covid-19.", "Nel documento si legge (p.43) che su oltre 43 mila persone arruolate per la sperimentazione del vaccino, 6 sono decedute.", "Due vittime si sono verificate nel gruppo a cui \u00e8 stato dato il vaccino, mentre quattro in quello in cui \u00e8 stato somministrato il placebo .", "Come abbiamo gi\u00e0 chiarito , la fase 3 della sperimentazione di un vaccino prevede che a met\u00e0 dei volontari sia somministrato un semplice placebo.", "Si tratta di studi effettuati \u201cin doppio cieco\u201d: n\u00e9 il volontario sottoposto al test n\u00e9 il medico che somministra l\u2019iniezione sa se riceve il placebo o il vaccino, per eliminare ogni possibile influenza dovuta alle aspettative di entrambi.", "Quindi, solamente a 2 persone delle 6 decedute era stato somministrato il vaccino contro il nuovo coronavirus.", "Sempre secondo quanto riportato dalla Fda, la prima persona deceduta ha avuto un attacco di cuore 62 giorni dopo aver ricevuto la seconda dose della vaccinazione ed \u00e8 deceduta tre giorni dopo.", "La seconda persona, obesa e con una forma di arteriosclerosi preesistente, \u00e8 morta di arteriosclerosi tre giorni dopo la prima dose.", "Come spiegato dal sito di fact-checking statunitense PolitiFatc , ci\u00f2 significa che nessuna di queste morti \u00e8 stata collegata al vaccino."], "category": "Fuori Contesto", "publish_date": "2020-12-16", "tags": ["#verabot", "covid-19", "nuovo coronavirus", "nuovo coronavirus sars-cov-2", "pfizer", "vaccino covid"], "links": ["https://www.facebook.com/photo?fbid=10219515478690103&set=basw.AbrdbWR9gemm9YocRp31ZwKXgDVbaMK2tWeY80gK4lZYlHtts9t6dSzdBHMGNkZtJH_m405r3nUs6mlVrHE6pVPEY-gOzMzbMkSMzaZnXPdYUe5waiWBhBq-hPd9SD06cpglyoUoeVQubOBYGqVuJtjccODUT9h-sHrVT116HVmjB77KWpVNJa1QQJOHIQPaij4&opaqueCursor=AbqgW5f0yFNWPBL1KciRwkaHdEz6JPWeDRZxkzniF1kbMQOnKze7q81NreUOj8yVYd0Ph5DLdx0jxrThY5n9Kh8giakb_wfE_MllsuOJbO-O5T0qG49r3lIBaacV87HRoK7-WQT7qWxjbptnrqjG6I4xBQBX5SD5Y6m2p4Kziyx5vb_JT-3DjkeT1PfeCzp-9qVTRWKHb-ZV3FH1kYM2quNeMHkTsK6I7bxAcMSjtDiQkzTihNdW9v1kihkzElxIhk8GzLEmh1SZb_d9TK_XOsrlptqXpD2wIeOY32M-3ALePlj3oYyab51BgALQB9KDGwTbqrnST5aizLlrw1Ii---N4X6zWAGkGvY6FOUlP-kD39nBT7tH5LrAJ3R0r6WYuh2mFR_VBC49d9nwvqs7MkYhE5xE11T9Qpejn1HTGeO0Es14AEzUtJSplGz_of6MPX-gw1FHWk0bSfba7qW5WM7aPZEGpx0Lh7bV5lQ7U1P2izwU52leIIQjQwl-fATELqqYoqA2V52A2EbznN6OJp7LyWARUaLXhUoTnU67LESqyfk25xOgIidJpV4I048Gd1F7I38Uvyhiv1zj4se-XP_J1JDyTeRxB5TstReeSop8zxaLYOIOq-DIAk7nrvNxKMz0E_7yd6Qx1vwJF0PUovC0QbbFyvq2BbGFxG-psMWBSVsvkDx3enwEg5xXNjDqRqFaGj7OkHZZdrX3QmSDW4seKXGQLJsXGBOvLts6Q-kS0A", "https://www.pfizer.com/", "https://www.pfizer.com/news/hot-topics/distributing_our_covid_19_vaccine_to_the_world", "https://www.fda.gov/about-fda", "https://www.fda.gov/emergency-preparedness-and-response/coronavirus-disease-2019-covid-19/pfizer-biontech-covid-19-vaccine", "https://www.fda.gov/media/144245/download#page31", "https://www.fda.gov/advisory-committees/blood-vaccines-and-other-biologics/vaccines-and-related-biological-products-advisory-committee", "https://pfe-pfizercom-d8-prod.s3.amazonaws.com/2020-09/C4591001_Clinical_Protocol.pdf#page=41", "https://facta.news/storie/2020/09/11/a-che-punto-e-la-sperimentazione-dei-vaccini-contro-la-covid-19/", "https://www.politifact.com/factchecks/2020/dec/11/blog-posting/two-vaccine-trial-participants-died-fda-didnt-conn/"]}
{"url": "https://facta.news/immagine-modificata/2020/12/16/questa-foto-non-e-stata-scattata-durante-le-olimpiadi-di-londra-e-la-covid-19-non-centra/", "title": "Questa foto non \u00e8 stata scattata durante le Olimpiadi di Londra (e la Covid-19 non c\u2019entra)", "content": ["Il 14 dicembre 2020 su Facebook \u00e8 stata pubblicata un\u2019immagine che mostra delle persone in cerchio attorno ad un allestimento scenico.", "I soggetti indossano dei costumi rosa e al centro \u00e8 presente una pedana tonda con sopra disegnato un fiore.", "La foto \u00e8 accompagnata da questo commento, scritto da chi ha pubblicato il contenuto su Facebook: \u00abPresentazione Olimpiadi di Londra 2012 , ecco al centro del rituale il nostro amato fiorellino simbolo massonico che ci dovrebbe salvare\u2026\u00bb.", "Il riferimento \u00e8 al simbolo scelto in Italia \u2013 un fiore, appunto \u2013 per la campagna di vaccinazione contro il nuovo coronavirus che dovrebbe partire nelle prossime settimane.", "La notizia riportata nel post oggetto della nostra verifica \u00e8 falsa e la foto \u00e8 stata modificata.", "Lo scatto in realt\u00e0 non mostra un momento delle Olimpiadi di Londra del 2012 (cerimonia che \u00e8 possibile vedere qui) .", "Precisiamo che la manifestazione era finita gi\u00e0 nei mesi scorsi al centro di teorie del complotto prive di fondamento sul nuovo coronavirus.", "Nell\u2019immagine originale \u2013 che proviene da un fotogramma di un film di fantascienza del 1976 intitolato Logan\u2019s Run \u2013 non compare alcun fiore al centro del cerchio di persone, come si pu\u00f2 verificare qui ."], "category": "Immagine Modificata", "publish_date": "2020-12-16", "tags": ["covid-19", "nuovo coronavirus", "nuovo coronavirus sars-cov-2", "vaccino covid"], "links": ["https://www.facebook.com/photo?fbid=2758653314451222&set=basw.Abp4v-ScOwIZjsUPG8Fntls8fnRtzSPrqGNrhiyQjQDM9hD3r10uKVvEoSS0MmDNwFu7JUpEBgVFAULydGtamQ-LknfohUUFaU2Tvdu6oFI9HMGidb6KtZrRJ_4BqAXMZRCkjedfhpZDo4bCayTUBOMqPw0W4Qw6RpP1k1TRqTXBnf7pv4s0bvXZQudNiP1d3QcxeHUP4MLPjCGveZYEYssX4RbXqp1uTElZhuICBiGpFtKppBEu29RmB0rqpuwTbYvMzxpHb4A6YOrkd-YpYCgvDlrFXo0_QKkQK_2QpixzTam7FfvpwMSEMbz4N-7Q4J8&opaqueCursor=AbozlnLLs68i3t8Df7xrNA6jkrt37DvUS0dCr0PkqwsVe-YCCWYwfyfd2JgQcUGbBxxff2SwIDo33uqAlBZgBXNMVxH_JeqsqnPsIRVL7aSijyb96K9jjjAuOD2fMwWst8Lsr7_BVHVUljQGdQPEw8DOqf7cTn3hgCV0CsHS3JdDPnhPPW6Rc41nRJcZD0btJeMoBOJiawsgFdJeSvxNzTGiJcNT5qYHixyVi6I1lW-djZAKQMH0Ygo7iAFrzmU_dEyfz1SLA99WUlvAkbW_VOqQoMmCNnc4_t02B3FmdXz9M4rqI3yi9VMWNlgsHM40FWG7-XdOtnH_gfmmp_cslvXnMS8_-icyIn6Glm90tMgNd9G_IwziKqggcHJQhQvZWl6j4ANUiBkRElVSipvcD1ryQ_ROmx-lG_RDoLC2olVDc5NWrstHLiRqcaCFtfRDPigH9ZOchyIw5DQ_ssEM_jJMlRwm-AaDqMt4iw9rdy8psfVUYjgMc40xOopAfMk7akN3cpbEyk_DAeD_O49_IfDGBrDZLQ0LmxxD4erIj62gOVucXwDTieUViZxFY2Qx9WAQnf-vighCeWVQ-aowRb7J0aGDtKexNJ0rC_1CnDcTvD_H7gxvTYwfPUB9Bm9GbBJQBojjZXQ6_WPwznkui8socbIrUo37DGlkn3f1AghEjhbrnPusM4c8ji8wt5bVpQM", "https://www.agi.it/cronaca/news/2020-12-13/fiore-primula-vaccino-covid-italia-boeri-arcuri-10662833/", "https://www.youtube.com/watch?v=4As0e4de-rI&ab_channel=Olympic", "https://facta.news/fuori-contesto/2020/04/30/no-la-cerimonia-di-apertura-delle-olimpiadi-di-londra-del-2012-non-ha-anticipato-lepidemia-del-nuovo-coronavirus/", "https://it.wikipedia.org/wiki/La_fuga_di_Logan_(film)", "https://youtu.be/4M2vx_RCwSs?t=85"]}
{"url": "https://facta.news/notizia-falsa/2020/12/17/non-e-vero-che-16-componenti-del-cda-pfizer-hanno-rassegnato-le-dimissioni/", "title": "Non \u00e8 vero che \u00ab16 componenti del Cda Pfizer hanno rassegnato le dimissioni\u00bb", "content": ["Il 2 dicembre 2020 su Facebook \u00e8 stato pubblicato un post secondo cui \u00ab16 componenti del CDA Pfizer hanno rassegnato le dimissioni, tutti nel giro di due giorni\u2026.\u00bb.", "Il riferimento \u00e8 alla Pfizer , azienda farmaceutica statunitense che, insieme alla BioNTech, ha lavorato ad un vaccino contro il nuovo coronavirus Sars-CoV-2.", "La notizia riportata nel post oggetto di analisi non trova riscontro in nessuna testata nazionale e internazionale, e in nessun comunicato della casa farmaceutica.", "Si tratta quindi di una notizia frutto di fantasia.", "\u00c8 inoltre utile precisare che il consiglio di amministrazione della Pfizer \u00e8 composto da 12 persone (come si pu\u00f2 verificare qui ) e non da pi\u00f9 di 16 membri."], "category": "Notizia Falsa", "publish_date": "2020-12-17", "tags": ["#verabot", "covid-19", "nuovo coronavirus", "nuovo coronavirus sars-cov-2", "pfizer", "vaccino covid"], "links": ["https://www.facebook.com/alessio.monti2/posts/3923806187653065", "https://www.pfizer.com/", "https://www.pfizer.com/news/hot-topics/distributing_our_covid_19_vaccine_to_the_world", "https://www.pfizer.com/news/press-release/press-releases-archive", "https://www.pfizer.com/people/leadership/board-of-directors"]}
{"url": "https://facta.news/fuori-contesto/2020/12/10/questo-articolo-della-cnn-non-dimostra-che-la-prima-dose-del-vaccino-pfizer-contro-la-covid-e-stata-somministrata-ad-ottobre/", "title": "Questo articolo della Cnn non dimostra che la prima dose del vaccino Pfizer contro la Covid \u00e8 stata somministrata ad ottobre", "content": ["Il 9 dicembre 2020 su Facebook \u00e8 stata pubblicata un\u2019immagine che mostra un articolo della Cnn dal titolo \u00abFaulty US Covid-19 response meant 130,000 avoidable death, report finds\u00bb e datato 22 ottobre 2020.", "In primo piano compare una fotografia che immortala Margaret Keenan , prima cittadina del Regno Unito a ricevere una dose del vaccino Pfizer contro la Covid-19 lo scorso 8 dicembre .", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abRicapitolando: la CNN ci dice che Margaret Keenan \u00e8 stata la prima donna a ricevere il vaccino contro il Covid lo scorso 22 ottobre, ma la BBC ci dice invece che la signora \u00e8 stata vaccinata lo scorso 8 dicembre.", "Quante volte \u00e8 stata vaccinata questa signora?", "La truffa del coronavirus \u00e8 a corto di comparse\u00bb.", "Questo contenuto \u00e8 fuorviante e veicola una notizia falsa.", "Keenan non \u00e8 un\u2019attrice e la Cnn non ha pubblicato le foto di lei che riceve il vaccino a ottobre.", "Andiamo con ordine.", "Come ha spiegato il sito di fact-checking statunitense PolitiFact , la notizia infondata \u00e8 probabilmente nata poich\u00e9 alcuni siti web di notizie \u2013 come anche quello della Cnn \u2013 mostrano le ultime notizie pubblicate all\u2019inizio di altri articoli tra loro non correlati.", "Spesso si tratta di clip video che non sono state pubblicate insieme all\u2019articolo che si sta leggendo, ma altri contenuti che gli utenti \u2013 impegnati a leggere un articolo del passato \u2013 possono scegliere di guardare.", "L\u2019articolo intitolato \u201cFaulty US Covid-19 response meant 130,000 avoidable death, report find\u201d \u00e8 stato pubblicato dalla Cnn il 22 ottobre 2020 e parlava di uno studio secondo cui la gestione della pandemia da Covid-19 negli Stati Uniti aveva provocato dalle 130.000 alle 210.000 morti evitabili.", "L\u2019articolo originale non contiene alcuna fotografia che mostra Margaret Keenan, come si pu\u00f2 verificare qui .", "L\u20198 dicembre 2020 \u2013 data in cui Margaret Keenan \u00e8 stata vaccinata \u2013 la Cnn ha pubblicato un video che conteneva al suo interno anche delle immagini della donna."], "category": "Fuori Contesto", "publish_date": "2020-12-10", "tags": ["#verabot", "covid", "covid-19", "margaret keenan", "nuovo coronavirus sars-cov-2", "pfizer", "vaccino covid"], "links": ["https://www.facebook.com/photo.php?fbid=2754509034865650&set=basw.Abp3HprZn_i5hAqgJ2ydd1H9kA4uY3edn8FfeiNLY0dcLYhfwPi4JJEsFScrC1ZdC_sH3OgX6xXYkKL1ooSEp6OwdBU2c0VfJl7_6GUMR4LMFnV6LDHNk-yBtZYszMMdNB6yAMkn7PWegrAKY_oxK86h4pOqHvpXJVI1uXNF0ekIBA.2754509034865650.3279657705478221.10217543602078123.846986076154327.4728882000517206.10225136955074015.10224889909064739.10220835946862184.10221362404201735&type=1&theater", "https://www.bbc.com/news/uk-55227325", "https://www.england.nhs.uk/2020/12/landmark-moment-as-first-nhs-patient-receives-covid-19-vaccination/", "https://www.politifact.com/factchecks/2020/dec/09/facebook-posts/conspiracy-theory-targets-first-recipient-uk-covid/", "https://edition.cnn.com/2020/10/22/health/covid-response-deaths-columbia-report", "https://ncdp.columbia.edu/custom-content/uploads/2020/10/Avoidable-COVID-19-Deaths-US-NCDP.pdf", "https://edition.cnn.com/2020/10/22/health/covid-response-deaths-columbia-report/index.html", "https://www.england.nhs.uk/2020/12/landmark-moment-as-first-nhs-patient-receives-covid-19-vaccination/", "https://edition.cnn.com/videos/world/2020/12/08/uk-first-coronavirus-vaccination-intl-ldn-vpx.cnn/video/playlists/around-the-world/"]}
{"url": "https://facta.news/fuori-contesto/2020/12/09/questo-video-mostra-bambini-e-donne-in-fuga-ladrenocromo-non-centra/", "title": "Questo video mostra bambini e donne in fuga, l\u2019adrenocromo non c\u2019entra", "content": ["Il 7 dicembre 2020 su Facebook \u00e8 stato pubblicato un video che mostra degli uomini estrarre dalla cisterna di un camion dei bambini stremati e delle donne che indossano un velo di colore nero.", "Le immagini sono accompagnate da questo commento,\u00a0scritto da chi ha pubblicato il contenuto su Facebook: \u00abECCO LE RAGIONI PERCH\u00c9 COMBATTIAMO, ECCO IL PERCH\u00c9 NON POSSIAMO FERMARCI MAI!", "IMMAGINI FORTI.", "LE BESTIE CHE ESTRAGGONO L\u2019 #ADRENOCROMO DAI BAMBINI RAPITI SONO OVUNQUE E SONO LE STESSE PERSONE CHE VI ORDINANO DI INDOSSARE LE MASCHERINE E RICEVERE IL VACCINO.", "LASCIA CHE QUESTE IMMAGINI SEGNINO PER SEMPRE E PROFONDAMENTE IL TUO CUORE E LA TUA ANIMA.", "QUESTA GUERRA \u00c8 PI\u00d9 REALE CHE MAI!\u2026\u00bb.", "Questo contenuto \u00e8 fuorviante e veicola una notizia falsa.", "Il video oggetto della nostra verifica non mostra delle persone che estrarrebbero \u00abadrenocromo dai bambini rapiti\u00bb.", "Come abbiamo gi\u00e0 ricostruito in precedenza, le immagini del video documentano in realt\u00e0 un\u2019operazione dei combattenti siriani curdi delle Forze democratiche siriane (Sdf) durante la quale vengono fermate cinque donne e sei bambini appartenenti all\u2019organizzazione dello Stato islamico mentre tentano di fuggire, nascosti in un camion cisterna, \u00abdal campo di Al-Hol , il pi\u00f9 grande della Siria\u00bb.", "In base a quanto riferito da un portavoce delle Sdf, la scena si \u00e8 verificata il 10 settembre 2020 in un luogo distante 40 km dalla citt\u00e0 di Hasak\u00e9 nel nord-est della Siria.", "Tentativi di fuga dal campo di Al-Hol si verificano molto spesso e al 20 settembre 2020 le forze di sicurezza interna curde avevano dichiarato di aver bloccato fino a quel momento circa 700 tentativi di fuga da parte di famiglie legate all\u2019Isis.", "Come denunciato da Save the Children, le condizioni di vita nel campo sono molto dure e il tasso di mortalit\u00e0 dei bambini al di sotto dei cinque anni era triplicato rispetto all\u2019inizio del 2020 per via della riduzione continua delle risorse mediche presenti.", "Infine, nel testo pubblicato da chi ha condiviso il video si fa indirettamente riferimento a\u00a0QAnon, teoria del complotto priva di fondamento nata negli Stati Uniti d\u2019America secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro il presidente uscente degli Stati Uniti d\u2019America Donald Trump.", "Alcuni sostenitori di questa cospirazione credono che l\u2019adrenocromo \u2013 un composto chimico \u2013 sia una droga dell\u2019\u00e9lite e che per ottenerla sia necessario torturare e uccidere bambini.", "Facta si \u00e8 gi\u00e0 occupata in dettaglio\u00a0di questa falsa teoria qui ."], "category": "Fuori Contesto", "publish_date": "2020-12-09", "tags": ["adrenocromo", "qanon", "siria", "vaccini"], "links": ["https://www.facebook.com/raffaele.palama/videos/10214805321686179/", "https://www.facebook.com/hashtag/adrenocromo?__eep__=6&source=feed_text&epa=HASHTAG", "https://facta.news/fuori-contesto/2020/09/25/questo-video-mostra-dei-prigionieri-che-cercano-di-scappare-la-pedofilia-non-centra/", "https://observers.france24.com/fr/20200922-syrie-prisonniere-etat-islamique-hol-enfant-camion-citerne", "https://www.aljazeera.com/news/2019/10/15/who-are-the-syrian-democratic-forces/?gb=true", "https://www.ilpost.it/2019/10/25/campo-al-hol-siria/", "https://www.rudaw.net/arabic/kurdistan/200920202", "https://savethechildren.ch/fr/2020/08/14/syrie-le-taux-de-mortalite-infantile-triple-dans-le-camp-dal-hol-alors-que-lacces-aux-soins-medicaux-se-deteriore/", "https://eu.usatoday.com/story/news/nation/2020/07/22/what-is-qanon-conspiracy-theory/5486724002/", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/"]}
{"url": "https://facta.news/notizia-falsa/2020/12/09/non-e-vero-che-la-corte-suprema-destituisce-biden/", "title": "Non \u00e8 vero che \u00abla Corte Suprema destituisce Biden\u00bb", "content": ["L\u20198 dicembre 2020 su Facebook \u00e8 stata pubblicata un\u2019immagine che mostra una notizia condivisa il 7 dicembre su Televideo.", "Si legge: \u00abLa Corte Suprema destituisce Biden.", "La Corte Suprema americana ha da poco intimato al candidato Biden di bloccare la transizione alla Casa Bianca.", "Si aspettano conferme ma pare che Trump abbia chiamato a raccolta la guardia nazionale per eseguire degli arresti nell\u2019ambito dell\u2019inchiesta.", "Notizia in aggiornamento\u00bb.", "Il riferimento \u00e8 a Joe Biden, il candidato democratico vincitore delle elezioni presidenziali americane del 3 novembre 2020.", "Questa notizia non trova riscontro in nessuna testata nazionale e internazionale, n\u00e9 in nessun comunicato ufficiale della Corte Suprema degli Stati Uniti d\u2019America.", "Si tratta quindi di una notizia frutto di fantasia.", "Inoltre, precisiamo che la falsa notizia non trova riscontro tra le notizie pubblicate da Televideo, come si pu\u00f2 verificare qui .", "L\u2019immagine oggetto della nostra analisi \u00e8 dunque stata creata ad hoc (probabilmente utilizzando un programma online ) per diffondere un contenuto disinformativo."], "category": "Notizia Falsa", "publish_date": "2020-12-09", "tags": ["corte suprema usa", "donald trump", "elezioni presidenziali usa", "joe biden"], "links": ["https://www.facebook.com/photo.php?fbid=2759521987639769&set=a.1424726567785991&type=3&theater", "https://www.theguardian.com/us-news/ng-interactive/2020/dec/08/us-election-results-2020-joe-biden-defeats-donald-trump-to-win-presidency", "https://www.supremecourt.gov/publicinfo/press/pressreleases.aspx", "https://www.servizitelevideo.rai.it/televideo/pub/archivio.jsp?pagina=101&idmenumain=7&da=5", "https://www.fotomontaggi.net/fake/televideo/"]}
{"url": "https://facta.news/notizia-falsa/2020/12/09/no-papa-francesco-non-ha-detto-che-per-entrare-in-paradiso-bisognera-aver-fatto-il-vaccino-contro-la-covid-19/", "title": "No, Papa Francesco non ha detto che \u00abper entrare in Paradiso\u00bb bisogner\u00e0 aver fatto il vaccino contro la Covid-19", "content": ["Il 3 dicembre 2020 su Facebook \u00e8 stata pubblicata l\u2019immagine di un articolo scritto in lingua inglese in cui si legge che Papa Francesco avrebbe annunciato che \u00abper entrare in Paradiso\u00bb sar\u00e0 ora richiesto il vaccino contro il nuovo coronavirus Sars-CoV-2.", "La foto \u00e8 accompagnata da un commento di critica nei confronti del Papa.", "Questa notizia non trova riscontro in nessuna testata e in nessun comunicato ufficiale della Santa sede.", "Si tratta quindi di una notizia frutto di fantasia.", "Precisiamo poi che l\u2019articolo ripreso nel post oggetto della nostra verifica \u00e8 stato originariamente pubblicato il 30 novembre da The Babylon Bee , sito che nelle proprie informazioni specifica di essere \u00abil miglior sito di satira del mondo\u00bb."], "category": "Notizia Falsa", "publish_date": "2020-12-09", "tags": ["#verabot", "covid-19", "nuovo coronavirus", "nuovo coronavirus sars-cov-2", "papa francesco", "vaccino"], "links": ["https://www.facebook.com/photo.php?fbid=10207867924931878&set=basw.AbreVuM1hJXjIM3QLkWHxBBUq3nnr2CPU1NMXfOHwrixHAMXdYPCsf9ZyqxD6OEegU7UolLO2c943SKU-QZoUOmr0W2vC6sj0Pbc8nYomHJifr5YuxtINb7aS_dV2mqQ4hzJhiJRaFHgHVAHxcV7Wtxu979fibGaPqQUm6FGXtP42w.10207867924931878.10221210819293242.384070049313990.203965907821800.2004619319805204.10219544774823349.3630364016982567.1819204821498669.2794067660912342&type=1&opaqueCursor=AbpHizOB2a0Fg0WDAcamuxbQsm9qyBwdbuHO_U4x7eVCkJ4Zj1oFYPAADYqBw7iGfeOdi82dzasny9mkLvsJjshwOqighbm9njS45KvbWKSn9FS2-A_xmWOvgBXC2ah9LzbpIr8BxC-I9AAZOq61Wf2TbdAlEsLuOj3UWbDMbfdtLaUwKTgpikUjcFgtjrWBL0vAZiD9bb4yFQnQuezofTyJ4H63Zjm9HyvsvD64R39cRElapM29LcW_LhZ0DMDMMksemvyszSHudDbvM9x8JZf25pI5Fw2X4A0_NZwjVRnUcpNs1TeLx7jEeU7fOtDU6ck3n8bV9FVriInGJDO7hQIGafs7mDKbVu1hxonek8KUoGK5_LkxhSqXSxd_z-uMVsZEhTawqKL8jUn_bB7su90cPGwwn2YqcFCd_ob2yQo2aMI02RnmGas6poiJjJezyhJLbB0_q4GbYqkoI15y6VrBGV4DCNulfq7PDiTbz9vowCzbwaWflvjGAila7EiOgSa_dEJcKDOZC3I22X1515372rOrU3k-2Bl7keWMqkkiR76fyFywHbSj069NdNr0zJQPUL8k_2dCUKEleavFFiXirrYQBpdZKOGjlMe17MKGnGzEBcZnqhDHcqZqHnPOVp57TUlh84-OWltvZ9Sx-Mc3MPgHbustLWf5gOXIqkjrbU_qlww7EU5HqrEnGqNP4gWRHaZNNlgsQIHLA3-QY2ECdmsowbQq7bpj32BG9-SkvcJqYgZIhcCedjPqTBFGDc7BDlUmq7VwlyPzE9IzEq02&theater", "http://www.vatican.va/content/vatican/it.html", "https://babylonbee.com/news/pope-francis-says-covid-vaccine-will-now-be-required-to-enter-heaven/", "https://babylonbee.com/about"]}
{"url": "https://facta.news/notizia-falsa/2020/12/09/no-lidl-non-sta-invitando-i-suoi-clienti-a-completare-un-sondaggio-per-vincere-un-robot-da-cucina/", "title": "No, Lidl non sta invitando i suoi clienti a completare un sondaggio per vincere un robot da cucina", "content": ["Mercoled\u00ec 9 dicembre 2020 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di una presunta email inviata dalla catena di supermercati Lidl.", "Il testo recita: \u00abCongratulazioni, oggi sei stato scelto per partecipare a questo sondaggio.", "Ti ci vorr\u00e0 solo un minuto e riceverai un fantastico premio: il nuovo Monsiuer Cousine Connect\u00bb.", "Si tratta di un robot da cucina che fino al 2019 veniva commercializzato dai supermercati della catena tedesca.", "Questa notizia \u00e8 falsa, diffusa con lo scopo di ottenere informazioni personali degli utenti.", "Invitiamo quindi i nostri lettori a non cliccare su alcun link.", "Come spiega il sito web di Lidl, infatti, \u00abi concorsi e le attivit\u00e0 promozionali di Lidl Italia sono comunicati esclusivamente\u00bb attraverso i canali ufficiali dell\u2019azienda ( qui , qui e qui ) e la sezione del sito internet dedicata ai concorsi non riporta in questo momento alcun riferimento a un sondaggio che mette in palio il robot da cucina."], "category": "Notizia Falsa", "publish_date": "2020-12-09", "tags": ["alimentari", "buoni spesa", "coop"], "links": ["https://www.monsieur-cuisine.com/it/prodotto/monsieur-cuisine-connect/", "https://family.lidl.ch/it/monsieur-cuisine-connect-nella-quotidianita-di-una-famiglia/", "https://www.lidl.it/contents/informazioni/concorsi-e-operazioni-a-premio", "https://twitter.com/LidlItalia", "https://www.lidl.it/it", "https://www.facebook.com/lidlitalia", "https://www.lidl.it/contents/informazioni/concorsi-e-operazioni-a-premio/grande-concorso-deluxe-magico-natale-2020"]}
{"url": "https://facta.news/notizia-falsa/2020/12/09/non-ce-nessun-collegamento-tra-il-prete-deceduto-per-arresto-cardiaco-e-la-sperimentazione-del-vaccino-di-moderna-contro-la-covid-19/", "title": "Non c\u2019\u00e8 nessun collegamento tra il prete deceduto per arresto cardiaco e la sperimentazione del vaccino di Moderna contro la Covid-19", "content": ["Mercoled\u00ec 9 dicembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 3 dicembre dal sito web Il portale degli italiani immigrati (di cui ci eravamo gi\u00e0 occupati in un\u2019altra occasione).", "L\u2019articolo oggetto della nostra verifica si intitola \u201cVaccino Covid, morto prete volontario dopo due mesi dall\u2019iniezione\u201d e riferisce di un prete americano, padre John Fields, \u00abdeceduto all\u2019et\u00e0 di 70 per \u201carresto cardiaco\u201d, due mesi dopo aver preso la seconda dose del vaccino Moderna contro il Covid-19\u00bb.", "Secondo l\u2019autore dell\u2019articolo, il blogger e collaboratore de Il Giornale Riccardo Palleschi , \u00abTutto \u00e8 cominciato il 28 agosto scorso quando, l\u2019Universit\u00e0 della Pennsylvania, ha chiesto all\u2019uomo di partecipare alla sperimentazione\u00bb.", "L\u2019articolo si conclude spiegando che \u00abal momento la morte non \u00e8 stata ufficialmente correlata alla sperimentazione ma, da quanto si apprende, il prete godeva di ottima salute.", "Motivo per cui \u00e8 stato scelto per la sperimentazione\u00bb.", "Si tratta di una notizia presentata in modo fuorviante, che contribuisce a creare ingiustificato allarmismo sul tema del vaccino anti-Covid.", "Padre John Fields \u00e8 deceduto il 28 novembre 2020 nella sua casa di Philadelphia, in Pennsylvania, all\u2019et\u00e0 di 70 anni e il sito della parrocchia che gestiva parla di un arresto cardiaco.", "Come racconta la testata cattolica The Dialog , Fields si era entusiasticamente offerto volontario per la terza fase della sperimentazione del vaccino di Moderna contro la Covid-19, assumendo due dosi nei giorni 31 agosto e 1 ottobre.", "Il sito web della comunit\u00e0 cattolica di Philadelphia, CatholicPhilly , spiega che a Fields era stato chiesto di controllare scrupolosamente la temperatura corporea e di segnalare qualsiasi eventuale sintomo accusato dopo la somministrazione del vaccino: il parroco non aveva segnalato alcuna anomalia.", "Nonostante ci\u00f2, sui social la morte di Fields \u00e8 stata immediatamente collegata alla sperimentazione del vaccino e la notizia \u00e8 stata utilizzata come mezzo di propaganda anti-vaccinale.", "Al momento in realt\u00e0 la morte non \u00e8 in alcun modo collegabile alla sperimentazione di Moderna.", "Inoltre, come hanno spiegato i colleghi francesi di Lci , non esiste alcuna prova che Fields abbia realmente assunto il vaccino: come abbiamo infatti gi\u00e0 sottolineato , la fase 3 della sperimentazione di un vaccino prevede che a met\u00e0 dei volontari sia somministrato un semplice placebo.", "Si tratta di studi effettuati \u201cin doppio cieco\u201d: n\u00e9 il volontario sottoposto al test n\u00e9 il medico che somministra l\u2019iniezione sa se riceve placebo o vaccino, per eliminare ogni possibile influenza dovuta alle aspettative di entrambi."], "category": "Notizia Falsa", "publish_date": "2020-12-09", "tags": ["#verabot", "covid-19", "il portale degli italiani immigrati", "john fields", "moderna", "nuovo coronavirus", "nuovo coronavirus sars-cov-2", "vaccino"], "links": ["https://donotlink.it/nPe3Xv", "https://facta.news/notizia-falsa/2020/10/28/non-e-vero-che-ora-in-tutta-la-svezia-ci-sono-zero-vittime-covid/", "https://www.ilgiornale.it/autore/riccardo-palleschi-151448.html", "https://catholicphilly.com/2020/12/news/local-news/priest-communicator-for-ukrainian-catholic-archeparchy-of-philadelphia-dies/", "http://ukrarcheparchy.us/archeparchy-news/priest-who-volunteered-for-covid-19-vaccine-trial-passes-away", "http://thedialog.org/featured/philadelphia-father-john-fields-was-first-volunteer-in-moderna-coronavirus-vaccine-trial-at-penn/?fbclid=IwAR3v66Ic3efehWATXZYLXQZ1XDV_dZPh7hR8NhK_351OPOnint63dS4OhQ0", "https://www.modernatx.com/modernas-work-potential-vaccine-against-covid-19", "https://catholicphilly.com/2020/12/news/local-news/priest-communicator-for-ukrainian-catholic-archeparchy-of-philadelphia-dies/", "https://twitter.com/MeX253249148/status/1334209221831876609", "https://archive.vn/4MuAP", "https://www.lci.fr/sante/covid-19-un-volontaire-des-essais-menes-par-moderna-est-il-vraiment-mort-a-cause-du-vaccin-2172204.html", "https://facta.news/storie/2020/09/11/a-che-punto-e-la-sperimentazione-dei-vaccini-contro-la-covid-19/"]}
{"url": "https://facta.news/fuori-contesto/2020/12/07/questo-discorso-di-kary-mullis-non-dimostra-che-il-test-pcr-per-la-covid-19-non-serve/", "title": "Il discorso di Kary Mullis non dimostra che la tecnica Pcr \u00e8 inadatta per la Covid-19", "content": ["Il 16 ottobre 2020 su Facebook \u00e8 stato pubblicato un video intitolato \u00abKARY MULLIS PARLA DEL PCR CHE HA INVENTATO\u00bb.", "Il video comincia mostrando alcune frasi che recitano: \u00abSpegni la televisione.", "Accendi il cervello.", "Vi stanno prendendo per il culo\u00bb.", "A partire dal minuto 00:30 compare il biochimico statunitense\u00a0Kary Mullis, morto ad agosto 2019, seduto su di un piccolo palco mentre risponde a una domanda dal pubblico sul metodo della\u00a0reazione a catena della polimerasi\u00a0 ( Polymerase chain reaction , Pcr) per la cui invenzione Mullis vinse il premio Nobel nel 1993.", "Nel video la risposta in inglese del biochimico viene cos\u00ec tradotta in italiano: \u00abPenso che il Pcr non sia abusato del tutto.", "Non penso che tu possa usare male il Pcr.", "Ma i risultati e le interpretazioni di esso.", "Vedi, se potessero trovare questo virus in te e con il Pcr, se lo fai bene, puoi trovare quasi tutto in chiunque.", "Inizia a farti credere in una sorta di nozione buddista, dove tutto \u00e8 contenuto l\u00ec e tutto il resto.", "Perch\u00e9 se riesci a modellare, amplificare una singola molecola fino a qualcosa che puoi davvero misurare, cosa che il Pcr pu\u00f2 fare, allora ci sono gi\u00e0 giuste pochissime molecole di cui in realt\u00e0 non ne hai nemmeno una sola nel tuo corpo.", "Considerare un uso improprio di esso \u00e8 solo un\u2019affermazione espressiva.", "\u00c8 che c\u2019\u00e8 molto poco di ci\u00f2 che chiamano Hiv e di ci\u00f2 che \u00e8 stato gi\u00e0 riportato da Philpott nel suo saggio.", "La misurazione non \u00e8 affatto esatta.", "Non \u00e8 buona come la nostra misurazione per cose tipo le mele. una mela \u00e8 una mela.", "Sai, puoi ottenere qualcosa di simile se hai abbastanza cose che assomigliano ad una mela e le attacchi tutte insieme, potresti pensare che \u00e8 una mela.", "Ma nell\u2019HIV \u00e8 la stessa cosa.", "Quei test sono tutti basati su cose invisibili ed i risultati sono dedotti in un certo senso.", "Il Pcr \u00e8 separato da quello, \u00e8 solo un processo che viene utilizzato per creare un bel po\u2019 di qualcosa da qualche cosa.", "Questo \u00e8 ci\u00f2 che \u00e8.", "Non ti dice se sei malato e non ti dice che la cosa che hai preso ti avrebbe davvero danneggiato o qualcosa del genere\u00bb.", "Durante la pandemia di Covid-19, la tecnica Pcr \u00e8 utilizzata per individuare le persone positive al nuovo coronavirus.", "Come ha spiegato il virologo Stefano Vella, tramite un tampone \u00absi prende un po\u2019 di muco, dal naso e dalla faringe e si esegue la Pcr per identificare la presenza del virus nell\u2019orofaringe\u00bb.\u00a0Il post oggetto della nostra verifica, dunque, sostiene che le persone verrebbero prese in giro sulla validit\u00e0 del procedimento che perderebbe quindi credibilit\u00e0 nel tentativo di scoprire se una persona \u00e8 positiva o meno al nuovo coronavirus Sars-CoV-2.", "La veridicit\u00e0 di queste informazioni sarebbe direttamente collegata alle parole pronunciate dell\u2019inventore stesso del metodo, Kary Mullis.", "Il contenuto oggetto della nostra analisi \u00e8 in realt\u00e0 fuorviante e veicola una notizia falsa.", "Andiamo con ordine.", "Partiamo con il contestualizzare il video pubblicato su Facebook.", "La clip mostra un momento di un incontro dal vivo intitolato \u201c Corporate Greed & AIDS \u201d tenutosi il 12 luglio 1997 a Santa Monica, negli Stati Uniti.", "Si trattava di un conferenza sul virus Hiv, con una lettura negazionista, a cui Mullis aveva partecipato insieme ad altri speaker.", "Il biochimico statunitense aveva rifiutato infatti pubblicamente le evidenze scientifiche sul nesso causale tra il virus dell\u2019Hiv e l\u2019Aids.", "La parte dell\u2019intervento ripresa nel video pubblicato su Facebook si trova qui a partire dal minuto 48:35.", "Nel suo intervento, Kullis nega inizialmente che la Pcr possa essere utilizzata in modo sbagliato e chiarisce che a essere errate potrebbero essere invece le interpretazioni dei risultati ottenuti.", "Il biochimico sostiene poi che questa tecnica \u00ab\u00e8 solo un processo che viene utilizzato per creare un bel po\u2019 di qualcosa da qualche cosa\u00bb e che \u00abnon ti dice ti dice se sei malato\u00bb.", "Questo per\u00f2 non significa che la Pcr non sia in grado di rilevare la presenza di un virus, come quello che provoca la Covid-19.", "Come abbiamo ricostruito in un approfondimento sulla questione, la tecnica della Polymerase chain reaction (Pcr) \u00e8 fondamentalmente una \u201cfotocopiatrice\u201d di Dna, capace di moltiplicare milioni di volte una singola e specifica sequenza genetica, rendendo quindi facile identificare e studiare un singolo frammento genetico anche se disperso insieme a moltissimi altri in un campione biologico.", "La Pcr infatti \u00e8 ormai da oltre trent\u2019anni una tecnica standard di biologia molecolare, ben conosciuta e utilizzata, tra le altre cose, anche per diagnosticare malattie infettive.", "L\u2019estrema specificit\u00e0 di questa tecnica per il genoma del virus viene spesso messa in dubbio dai negazionisti, ma finora tutte le teorie per dimostrarlo si sono rivelate false.", "Per conoscere quelle che abbiamo affrontato e perch\u00e9 sono da ritenersi prive di fondamento scientifico, qui , qui , qui ci sono alcuni articoli di fact-checking che abbiamo pubblicato.", "Quando, secondo la traduzione del video, Mullis dice che \u00aballora ci sono giusto pochissime molecole di cui in realt\u00e0 non ne hai nemmeno una sola di loro nel tuo corpo\u00bb dice una cosa falsa: sappiamo che i falsi positivi per il virus Sars-CoV-2 sono pochissimi, proprio perch\u00e9 il test \u00e8 altamente specifico per una molecola di Rna che normalmente non \u00e8 nel nostro corpo.", "Il sito di fact checking spagnolo Newtral ha spiegato in dettaglio che l\u2019intervento di Mullis va letto nel contesto della teoria (da lui sostenuta ma del tutto screditata ) che il virus Hiv non \u00e8 il fattore causale dell\u2019Aids.", "Quello che Mullis intendeva quindi dire \u00e8 che rilevare il genoma di Hiv tramite Pcr non significava, secondo lui, che a questo seguisse la malattia.", "Come spiega su Newtral il professore di genomica comparata Rafael Zardoya del Museo di Scienze Naturali di Madrid, oggi sappiamo che il test Pcr \u00e8 effettivamente indicativo dell\u2019infezione da Hiv e quindi del rischio di sviluppare Aids.", "Bisogna infine ricordare che Kary Mullis \u00e8 stato famoso per aver sostenuto numerose posizioni pseudoscientifiche: oltre al negazionismo dell\u2019Aids, \u00e8 stato anche un critico del riscaldamento globale e viceversa un sostenitore dell\u2019 astrologia .", "Ricordiamo quindi che il prestigio di un singolo ricercatore, foss\u2019anche un premio Nobel, non \u00e8 garanzia della correttezza dell\u2019informazione: quello che conta \u00e8 il consenso della comunit\u00e0 scientifica su un argomento."], "category": "Fuori Contesto", "publish_date": "2020-12-07", "tags": ["#verabot", "covid-19", "kary mullis", "nuovo coronavirus", "nuovo coronavirus sars-cov-2", "specificit\u00e0", "tampone"], "links": ["https://www.facebook.com/watch/?v=351013956133652&external_log_id=35b52f19fddff7bd838f0e6b663f4470&q=kary%20mullis", "https://www.nytimes.com/2019/08/15/science/kary-b-mullis-dead.html", "https://www.nobelprize.org/prizes/chemistry/1993/press-release/", "https://www.iss.it/covid-19-primo-piano/-/asset_publisher/yX1afjCDBkWH/content/id/5269706", "https://www.aboutpharma.com/blog/2020/03/18/covid-19-ecco-come-funzionano-i-test/", "https://www.youtube.com/watch?v=IQeStnP_Ed0&ab_channel=QuestionEverything", "https://www.the-scientist.com/news-opinion/kary-mullis--inventor-of-the-pcr-technique--dies-66256", "http://www.salute.gov.it/portale/hiv/dettaglioContenutiHIV.jsp?lingua=italiano&id=5206&area=aids&menu=conoscere", "https://youtu.be/WF37L_z0vwM?t=2915", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://microbiologia.eoc.ch/sierologia-virologia/diagnostica-molecolare.html", "https://facta.news/notizia-falsa/2020/11/12/no-una-ricerca-scientifica-pubblicata-su-science-non-dimostra-che-i-dati-sui-contagi-sono-falsi/", "https://facta.news/notizia-falsa/2020/10/16/il-tampone-non-rileva-la-positivita-a-un-generico-coronavirus-ma-al-sars-cov-2/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://www.newtral.es/bulos-coronavirus-pcr-kary-mullis-videos/20201013/", "https://dottoremaeveroche.it/l-aids-e-una-malattia-inventata/", "https://www.mncn.csic.es/es/quienes_somos/zardoya-san-sebastian-rafael", "https://stanfordhealthcare.org/medical-conditions/sexual-and-reproductive-health/hiv-aids/diagnosis/pcr.html", "http://www.crawfordperspectives.com/documents/IAMACAPRICORN_000.pdf", "https://www.cicap.org/n/articolo.php?id=275327"]}
{"url": "https://facta.news/notizia-falsa/2020/12/07/non-e-vero-che-le-epidemie-influenzali-degli-ultimi-dieci-anni-sono-paragonabili-alla-covid-19/", "title": "Non \u00e8 vero che le epidemie influenzali degli ultimi dieci anni sono paragonabili alla Covid-19", "content": ["Il 3 e il 4 dicembre 2020 abbiamo ricevuto diverse segnalazioni via Whatsapp ed email che chiedevano di verificare un video della durata di 8 minuti e 11 secondi, pubblicato sulla pagina Facebook SocialTv Network, accompagnato dalla scritta \u00abQuesto video \u00e8 a PROVA DI IDIOTA.", "Se ancora non hai capito la MEGA TRUFFA chiamata #Covid, a te non serve un #vaccino, ma l\u2019esorcista.", "Chi porta avanti ancora questa FINTA PANDEMIA, E\u2019 UN CRIMINALE\u00bb Si tratta di una copia di un video intitolato \u201cTrova il negazionista\u201d, pubblicato il 1 dicembre 2020 su YouTube dall\u2019account Silver Sonoqui, account del vlogger Silver Nervuti , gi\u00e0 discusso per altri video di disinformazione sulla pandemia.", "Il video \u00e8 stato condiviso anche sull\u2019account Facebook personale di Silver Nervuti.", "Il video mostra ritagli e screenshot di quotidiani e altre testate che parlano di situazioni critiche negli ospedali durante epidemie influenzali negli anni tra il 2012 e il 2019, per suggerire che in realt\u00e0 la pandemia da Covid-19 non sia distinguibile dalle normali influenze invernali.", "Al minuto 6:46 del video su Youtube, Nervuti denuncia esplicitamente che l\u2019influenza stagionale \u00e8 una \u00abcostante\u00bb, \u00abinsignificante\u00bb, aggiungendo \u00abcos\u00ec come sono insignificanti i 500 morti di tumore ogni giorno\u00bb.", "Al minuto 7:10 aggiunge \u00abl\u2019inverno, da sempre, \u00e8 il periodo delle influenze stagionali\u00bb, mostrando un grafico della mortalit\u00e0 tra 2016 e 2020.", "Questo grafico sembra una versione precedente o comunque ferma al mese di settembre del grafico oggi presente sulla pagina del sistema di sorveglianza della mortalit\u00e0 giornaliera del Ministero della Salute, che descrive l\u2019andamento di mortalit\u00e0 in Italia nel tempo, tra 2016 e 2020.", "Il grafico, mostrando un evidente picco di mortalit\u00e0 molto pi\u00f9 alto e sfasato rispetto alla stagione influenzale per l\u2019anno 2020, da solo smentisce le affermazioni con cui viene commentato, ma entriamo in dettaglio.", "Innanzitutto, la Covid-19 non \u00e8 un\u2019influenza.", "Non lo \u00e8 tecnicamente in quanto, come hanno spiegato i nostri colleghi di Pagella Politica , i coronavirus (come Sars-CoV-2) non hanno niente a che vedere con i virus dell\u2019influenza.", "E non lo \u00e8 neanche come gravit\u00e0: come spiegato dall\u2019Oms , il 15 per cento dei casi di Covid-19 richiedono un supplemento di ossigeno, e il 5 per cento richiede ventilazione artificiale, percentuali superiori rispetto all\u2019influenza.", "La mortalit\u00e0 da Covid-19 \u00e8 decisamente superiore, almeno di cinque volte, rispetto all\u2019influenza, come spiegato in questo breve articolo del 14 maggio 2020 sulla rivista medica JAMA Internal Medicine .", "L\u2019influenza viene monitorata separatamente dal Covid-19, come abbiamo discusso qui .", "Su Facta abbiamo gi\u00e0 dimostrato che all\u20198 novembre 2020, confrontandoci con i dati Istat sulle cause di morte del 2017 in Italia (gli ultimi disponibili), la Covid-19 era gi\u00e0 molto probabilmente la quarta causa di morte nel Paese.", "Aggiornando i dati al 3 dicembre 2020 con 58.038 decessi ufficiali, \u00e8 diventata la terza.", "Questo senza contare il fatto che le morti da Covid-19 sono sottostimate, come di nuovo spiegato dai colleghi di Pagella Politica .", "Riportiamo qui sopra il grafico, originariamente pubblicato su Pagella Politica , che confronta i decessi del 2020 tra gennaio e agosto con la media degli anni 2015-2019: media che, ovviamente, include anche le mortalit\u00e0 da influenza degli anni passati.", "Il numero di morti in eccesso (oltre 36.000 solo tra gennaio e agosto 2020) \u00e8 chiaramente visibile.", "Nel grafico \u00e8 possibile anche vedere, per esempio, come il picco di mortalit\u00e0 invernale pi\u00f9 alto degli anni precedenti, a gennaio 2017 sia comunque molto inferiore a quello della prima ondata da Covid-19.", "Inoltre non possiamo tralasciare che la diffusione del virus Sars-CoV-2, responsabile della Covid-19, \u00e8 stata drasticamente ridotta grazie al lockdown.", "Una circolazione incontrollata del virus in Italia avrebbe causato ulteriori migliaia di decessi, come mostrano diversi modelli .", "Senza entrare nel dettaglio di tutti i titoli di giornale mostrati nel video, \u00e8 certamente vero che ci sono state stagioni influenzali che hanno messo in relativa difficolt\u00e0 le strutture ospedaliere.", "La stagione influenzale 2017-2018 \u00e8 stata una delle pi\u00f9 pesanti degli ultimi anni, con 472 ricoveri in terapia intensiva (di cui 78 deceduti) tra settembre 2017 e febbraio 2018.", "Ma questi numeri, all\u2019epoca importanti, impallidiscono davanti ai quelli attuali : il 3 dicembre 2020 erano ricoverati in terapia intensiva 3.597 pazienti Covid-19.", "A margine, ci sono ancora dubbi sulla stagionalit\u00e0 della Covid-19.", "Come argomentano vari articoli scientifici (ad esempio qui e qui ), \u00e8 plausibile che le condizioni meteorologiche influenzino la diffusione della pandemia, ma non a livello da rendere insignificanti le misure di contenimento.", "Ci sono altre due affermazioni nel video che val la pena discutere.", "Al minuto 04:49 Nervuti si chiede, riguardo alle epidemie influenzali passate, \u00abSono stati aumentati i posti negli ospedali negli anni successivi?", "O sono invece stati chiusi degli ospedali interi?\u00bb", "La risposta in questo caso \u00e8 s\u00ec: come hanno scritto su Agi i nostri colleghi di Pagella Politica , il numero degli ospedali \u00e8 diminuito da 1.200 a circa 1.000 negli ultimi 10 anni, con una corrispondente riduzione del numero di posti letto ogni mille abitanti (dai 5,8 posti letto del 1998 si \u00e8 passati ai 3,6 del 2017).", "Al minuto 07:44 Nervuti dice \u00abavete presente che vi intimoriscono con la febbre?\u00bb, passando poi a un video che riporta un servizio televisivo del 14 gennaio 2015 sul Pronto Soccorso di Crema, a opera dell\u2019emittente locale Cremona1Tv .", "In particolare dal minuto 2:04 in poi, dove viene detto di \u00abnon lasciarsi intimorire dalla febbre, la febbre \u00e8 infatti uno dei principali meccanismi di difesa dell\u2019organismo\u00bb.", "Pochi secondi dopo, al minuto 2:17, un medico (Stefano Aiolfi, all\u2019epoca direttore della Unit\u00e0 Operativa di Pneumologia dell\u2019Ospedale di Crema) intervistato nel video dichiara \u00abla febbre sopra i 38 brucia i virus.", "Quindi abbassarla o abbassarla troppo in anticipo significa giocare a favore dei virus, non giocare a favore del paziente.\u00bb", "La febbre non \u00abbrucia\u00bb nessun virus: \u00e8 una reazione naturale che fa parte delle difese dell\u2019organismo contro le infezioni e aiuta il sistema immunitario.", "Di norma la febbre \u00e8 poco pi\u00f9 di un sintomo fastidioso, ma oltre i 40 gradi possono esserci danni al sistema nervoso .", "In generale le meta-analisi degli studi clinici sembrano mostrare ( qui , qui ) che abbassare la febbre non peggiora l\u2019esito delle infezioni virali o batteriche.", "In conclusione, il paragone insinuato dal video tra la gravit\u00e0 dell\u2019attuale pandemia e le precedenti stagioni influenzali \u00e8 del tutto fuorviante: le relativamente modeste condizioni di sofferenza degli ospedali in passato, durante le influenze stagionali, non sono per niente paragonabili all\u2019attuale emergenza sanitaria."], "category": "Notizia Falsa", "publish_date": "2020-12-07", "tags": ["#verabot", "covid-19", "influenza", "mortalit\u00e0", "nuovo coronavirus sars-cov-2", "pandemia", "silver nervuti", "sorveglianza", "studi clinici"], "links": ["https://www.facebook.com/1046464682092423/posts/4754096697995851/?sfnsn=scwspwa", "https://www.youtube.com/watch?v=OZAksObkubI", "https://www.youtube.com/playlist?list=PL654F_s-dY1jg517k9AbcYnJhLC3nKTSK", "https://www.open.online/2020/08/27/coronavirus-tu-queste-domande-te-le-sei-fatte-il-video-dello-youtuber-osservatore-che-disinforma/", "https://www.facebook.com/silvernervuti", "http://www.salute.gov.it/portale/caldo/dettaglioContenutiCaldo.jsp?lingua=italiano&id=4547&area=emergenzaCaldo&menu=vuoto", "https://pagellapolitica.it/dichiarazioni/8739/zaia-la-dice-grossa-no-linfluenza-non-e-un-coronavirus", "https://www.who.int/emergencies/diseases/novel-coronavirus-2019/question-and-answers-hub/q-a-detail/coronavirus-disease-covid-19-similarities-and-differences-with-influenza", "https://jamanetwork.com/journals/jamainternalmedicine/fullarticle/2766121", "https://facta.news/notizia-falsa/2020/11/24/questo-grafico-delloms-non-dimostra-che-tutte-le-forme-di-influenza-sono-state-registrate-come-casi-di-covid-19/", "https://facta.news/storie/2020/11/10/la-covid-19-e-gia-una-delle-principali-cause-di-morte-dellanno/", "https://ourworldindata.org/coronavirus/country/italy?country=~ITA#what-is-the-cumulative-number-of-confirmed-deaths", "https://pagellapolitica.it/blog/show/811/12-mila-morti-mancanti-cosa-non-torna-nei-dati-sui-decessi-da-covid-19", "https://pagellapolitica.it/blog/show/811/12-mila-morti-mancanti-cosa-non-torna-nei-dati-sui-decessi-da-covid-19", "https://www.pnas.org/content/117/19/10484", "https://www.nature.com/articles/s41586-020-2405-7/tables/2", "https://www.infodata.ilsole24ore.com/2018/02/05/influenza-mai-picchi-incidenza-cosi-alti-cosi-20-anni/", "https://coronavirus.gimbe.org/", "https://www.nature.com/articles/s41467-020-18150-z", "https://www.pnas.org/content/117/44/27456", "https://www.agi.it/fact-checking/news/2020-03-14/coronavirus-rianimazione-posti-letto-7500889/", "https://www.youtube.com/watch?v=3R5xi1dQRsY", "https://www.humanitas.it/malattie/febbre", "https://www.ncbi.nlm.nih.gov/pmc/articles/PMC4944502/", "https://link.springer.com/article/10.1007/s00134-019-05553-w", "https://www.ncbi.nlm.nih.gov/pmc/articles/PMC5389594/"]}
{"url": "https://facta.news/notizia-vera/2020/11/27/il-governo-ha-stanziato-50-milioni-di-euro-per-le-emittenti-locali-che-trasmetteranno-messaggi-istituzionali-sulla-covid-19/", "title": "Il governo ha stanziato 50 milioni di euro per le emittenti locali che trasmetteranno messaggi istituzionali sulla Covid-19", "content": ["Tra il 19 e il 27 novembre 2020 la redazione di Facta ha ricevuto numerose segnalazioni via WhatsApp che chiedevano di fare chiarezza circa un provvedimento del governo italiano che prevederebbe lo stanziamento di 50 milioni di euro da erogare alle emittenti radiotelevisive locali che trasmetteranno messaggi istituzionali sulla Covid-19.", "La maggior parte delle segnalazioni fa riferimento a un articolo pubblicato il 19 novembre da Oltre.tv \u2013 annoverato da NewsGuard tra i \u00absiti che hanno pubblicato informazioni false o fuorvianti sul coronavirus\u00bb \u2013 , dal titolo \u201c50 milioni dal governo per tv e radio che parlano di contagi fino al 30 aprile\u201d.", "L\u2019articolo parla di un \u00abFondo emergenza emittenti locali\u00bb istituito dal ministero dello Sviluppo economico per incentivare la trasmissione di comunicazioni istituzionali sulla Covid-19 prodotte dal governo.", "\u00abCon questo decreto il governo sembra voler \u201ccomprare\u201d una parte dell\u2019informazione\u00bb conclude l\u2019articolo di Oltre.tv , \u00abse il governo paga un\u2019emittente che s\u2019impegna a dire quello che vuole il governo, possiamo ancora parlare di informazione corretta, libera e indipendente?\u00bb.", "Il Fondo emergenza per le emittenti locali esiste davvero, ma non influir\u00e0 sui contenuti informativi delle emittenti radiotelevisive locali.", "Come riportato nell\u2019articolo oggetto della nostra verifica, il provvedimento del ministero dello Sviluppo economico \u00e8 stato pubblicato in Gazzetta Ufficiale il 9 novembre 2020 e stabilisce che le emittenti interessate possano fruire dei 50 milioni di euro complessivamente stanziati (che nel decreto sono definiti un \u00abcontributo straordinario\u00bb che servir\u00e0 come incentivo a mettere a disposizione gli spazi) solo se saranno in grado di garantire ai messaggi istituzionali sulla Covid-19 un numero prestabilito di passaggi televisivi, che varier\u00e0 in base alla somma percepita.", "I passaggi dovranno avvenire in 60 giorni totali, non necessariamente continuativi e fino al 31 aprile 2021.", "Le emittenti interessate avranno tempo fino al 28 novembre 2020 per presentare domanda e si impegneranno a diffondere le comunicazioni istituzionali per un minimo di 10 giorni fino al 31 dicembre 2020, per 30 giorni nel periodo compreso fra 1 gennaio e 28 febbraio 2021 e per altri 20 giorni fino al 30 aprile 2021.", "Le emittenti potranno scegliere quando mandare in onda il materiale (che sar\u00e0 fornito telematicamente dal governo) ma entro alcuni paletti stabiliti dal bando e focalizzati su quattro fasce orarie.", "L\u2019erogazione di tali fondi potr\u00e0 essere sospesa in seguito alla violazione di tali norme, su cui il governo vigiler\u00e0 tramite gli ispettorati territoriali , strutture che fanno capo al ministero dello Sviluppo economico.", "Si tratta insomma di pubblicit\u00e0 istituzionale, con la quale il governo intende sensibilizzare i cittadini sulle misure di prevenzione da utilizzare durante l\u2019emergenza sanitaria in corso ( qui tutte le campagne del governo a tema coronavirus).", "Essendo diretto alle emittenti \u2013 e non alle testate giornalistiche \u2013 il provvedimento non intende modificare la linea editoriale dei mezzi d\u2019informazione, che non saranno dunque \u201ccomprate\u201d, come riportato nell\u2019articolo oggetto della nostra verifica."], "category": "Notizia Vera", "publish_date": "2020-11-27", "tags": ["#verabot", "comunicazione istituzionale", "coronavirus", "coronavirus sars-cov-2", "covid-19", "emittenti locali", "ministero dello sviluppo economico"], "links": ["https://www.oltre.tv/50-milioni-governo-tv-radio-aprile/", "https://www.newsguardtech.com/it/coronavirus-misinformation-tracking-center/", "https://www.gazzettaufficiale.it/showNewsDetail?id=3126&provenienza=home", "https://www.fiscoetasse.com/files/10865/decreto-mise-fondi-emittenti-radiotv-locali-12ottobre2020.pdf#page=5", "https://www.mise.gov.it/images/stories/normativa/57319_DECRETO_DIRETTORIALE_DEL_13112020.pdf#page=4", "https://www.fiscoetasse.com/files/10865/decreto-mise-fondi-emittenti-radiotv-locali-12ottobre2020.pdf#page=4", "https://www.mise.gov.it/index.php/it/comunicazioni/ispettorati-territoriali-e-altri-organismi", "http://www.governo.it/it/coronavirus-campagne-comunicazione"]}
{"url": "https://facta.news/fuori-contesto/2020/11/30/questo-video-non-e-stato-girato-in-argentina-e-non-centra-con-la-morte-di-maradona/", "title": "Questo video non \u00e8 stato girato in Argentina e non c\u2019entra con la morte di Maradona", "content": ["Il 27 novembre 2020 la redazione di Facta ha ricevuto una richiesta via WhatsApp che chiedeva di verificare un video pubblicato su Facebook il 26 novembre 2020.", "Il filmato mostra centinaia di tifosi della nazionale di calcio dell\u2019Argentina mentre saltano e cantano occupando una strada nei pressi di un palazzo di colore giallo.", "Le immagini sono accompagnate da questo commento, scritto da chi ha pubblicato il post su Facebook: \u00abDa Buenos Aires..\u00bb.", "Il riferimento \u00e8 ai saluti e agli onori che in Argentina migliaia di persone stanno tributando al calciatore argentino Diego Armando Maradona, morto il 25 novembre 2020 nella citt\u00e0 di Tigre (Buenos Aires).", "Il contenuto oggetto della nostra analisi \u00e8 fuorviante e veicola una notizia falsa.", "Il video oggetto della nostra verifica non \u00e8 stato girato a Buenos Aires in concomitanza con la morte di Maradona.", "Le immagini risalgono in realt\u00e0 al 25 giugno 2018 e mostrano i tifosi argentini a San Pietroburgo (Russia) mentre cantano davanti all\u2019hotel che ospitava la nazionale argentina per la prima partita contro la Nigeria del campionato mondiale di calcio svoltosi in Russia due anni fa, come si pu\u00f2 verificare qui e qui ."], "category": "Fuori Contesto", "publish_date": "2020-11-30", "tags": ["argentina", "calcio", "diego armando maradona", "sport", "tifosi"], "links": ["https://www.facebook.com/carlodup/videos/3614743908617973/", "https://www.clarin.com/fotogalerias/fotos-multitudinario-conmovedor-funeral-diego-maradona_5_NXd88rS97.html", "https://www.clarin.com/deportes/murio-diego-armando-maradona-sufrio-paro-respiratorio_0_hCcpbyiC-.html", "https://www.google.com/maps/@59.9451037,30.294355,3a,75y,243.11h,85.95t/data=!3m6!1e1!3m4!1snBM5-n0660sDqxGfd8ohpQ!2e0!7i13312!8i6656", "https://www.fifa.com/worldcup/archive/russia2018/", "https://www.elsol.com.ar/fotogaleria-asi-se-vivio-el-banderazo-de-apoyo-a-la-albiceleste", "https://www.youtube.com/watch?v=Q6DKP96VbKc&ab_channel=GianlucaMonti"]}
{"url": "https://facta.news/notizia-falsa/2020/11/30/donald-trump-non-ha-espresso-condoglianze-per-la-morte-di-madonna-confondendola-con-maradona/", "title": "Donald Trump non ha espresso condoglianze per la morte di Madonna, confondendola con Maradona", "content": ["Venerd\u00ec 27 novembre 2020 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un\u2019immagine pubblicata il 26 novembre su Facebook.", "L\u2019immagine in questione si presenta come il presunto screenshot di un tweet in lingua inglese pubblicato da Donald Trump che tradotto reciterebbe: \u00ab\u00c8 molto triste sentire della morte di Maradona.", "Una grande persona.", "La sua musica era meravigliosa.", "Ricordo di aver ascoltato i suoi album nei primi anni \u201880.", "Riposa in pace!\u00bb", "Si tratta di un\u2019immagine modificata che veicola una notizia falsa.", "Il presunto tweet non compare infatti sull\u2019account Twitter ufficiale di Donald Trump, che in generale non ha dedicato alcun messaggio alla morte del calciatore.", "Secondo Politwoops , piattaforma creata da Pro Publica che archivia tutti i tweet cancellati dai politici, il presidente degli Stati Uniti uscente non ha mai pubblicato il tweet oggetto della nostra verifica."], "category": "Notizia Falsa", "publish_date": "2020-11-30", "tags": ["diego armando maradona", "donald trump", "madonna", "twitter"], "links": ["https://www.facebook.com/988720851196653/posts/3463675907034456", "https://twitter.com/realDonaldTrump", "https://projects.propublica.org/politwoops/"]}
{"url": "https://facta.news/fuori-contesto/2020/11/30/il-bambino-in-questa-foto-non-e-ugur-sahin-limmunologo-dietro-il-vaccino-pfizer-biontech/", "title": "Il bambino in questa foto non \u00e8 U\u011fur \u015eahin, l\u2019immunologo dietro il vaccino Pfizer/BioNTech", "content": ["Il 29 novembre 2020 su Facebook \u00e8 stata pubblicata una foto che mostra quello che sembra essere un ritratto di famiglia: il padre, la madre e quattro figli.", "Lo scatto \u00e8 accompagnato da questo testo: \u00abFamiglia turca.", "Emigrati in Germania.", "Il bimbo a destra \u00e8 quello che ha scoperto il vaccino anticovid della Pfizer.", "Si chiama Ugur Sahin ed \u00e8 il fondatore della Biontech.", "La prossima volta che volete affondare un barcone, pensate che a bordo potrebbe esserci uno che vi salver\u00e0 la vita.", "A questo mondo nessuno \u00e8 straniero\u00bb.", "Il riferimento \u00e8 a U\u011fur \u015eahin ,\u00a0medico\u00a0di origine turca e co-fondatore insieme alla moglie \u00d6zlem T\u00fcreci della BioNTech , azienda tedesca incentrata sulla ricerca, lo sviluppo e la commercializzazione di farmaci.", "La BioNTech, insieme alla azienda statunitense Pfizer , sta lavorando ad un vaccino efficace contro la Covid-19.", "L\u2019immagine oggetto della nostra analisi \u00e8 fuorviante e veicola una notizia falsa.", "Il bambino che compare a destra nella foto non \u00e8 U\u011fur \u015eahin.", "Come hanno ricostruito diversi siti di fact-checking turchi ( qui e qui ), la fotografia fa parte di una raccolta di immagini intitolata \u201c T\u00fcrken in Deutschland \u201d che mostra le famiglie immigrate in Germania dalla Turchia negli anni \u201970 e l\u2019autrice dello scatto \u00e8 Claudia H\u00f6fer.\u00a0La fotografia \u00e8 presente nella collezione di un museo in Spagna e in base alle informazione presenti sul sito del museo risulta essere\u00a0stata scattata nel 1979 .", "DiasporaT\u00fcrk \u2013 associazione di volontari che lavora su storie e foto che raccontano immigrazione ed emigrazione turca \u2013 ha parlato con i parenti della famiglia immortalata nella foto.", "In base alle informazioni raccolte, DiasporaT\u00fcrk ha chiarito che la famiglia era originaria di Aksaray e che l\u2019uomo in foto era arrivato in Germania nel 1965 per lavorare come operaio.", "Nel 1975 l\u2019uomo ha poi portato la moglie e i quattro figli a D\u00fcsseldorf.", "Il bambino in foto, una volta cresciuto, \u00e8 diventato esperto nell\u2019utilizzo del tornio.", "La famiglia di U\u011fur \u015eahin \u2013 secondo quanto riferito da diversi media che hanno ricostruito la sua vita ( qui e qui ) \u2013 emigr\u00f2 invece da Iskenderun (Turchia) in Germania \u2013 precisamente nella citt\u00e0 di Colonia \u2013 nel 1969, quando lui aveva quattro anni."], "category": "Fuori Contesto", "publish_date": "2020-11-30", "tags": ["#verabot", "biontech", "covid-19", "nuovo coronavirus sars-cov-2", "pfizer", "u\u011fur \u015fahin", "vaccino covid"], "links": ["https://www.facebook.com/photo.php?fbid=10225608285893126&set=gm.424987288662325&type=3&theater", "https://biontech.de/our-dna/leadership", "https://biontech.de/our-dna/leadership", "https://biontech.de/", "https://www.pfizer.com/", "https://www.rainews.it/dl/rainews/articoli/Coronavirus-vaccino-immigrati-turchi-Ugur-Sahin-e-Oezlem-Tuereci-BioNTech-Pfizer-f67c1db0-2757-4602-b936-fbeb909c1e85.html?refresh_ce", "https://teyit.org/analiz-fotografin-ugur-sahin-ile-ailesini-gosterdigi-iddiasi", "https://www.dogrulukpayi.com/dogrulama/fotograftaki-cocugun-prof-dr-ugur-sahin-oldugu-iddiasi", "https://www.museoreinasofia.es/en/buscar?bundle=obra&compuesta=59349", "https://180saniye.com/fotografici-candida-hoferin-almanyadaki-turkler-isimli-sergisi/", "https://www.museoreinasofia.es/en/collection/artwork/turken-deutschland-turks-germany", "https://www.museoreinasofia.es/en/collection/artwork/turken-deutschland-turks-germany-0", "https://diasporaturk.org/ke%C5%9Ffet", "https://twitter.com/diaspora_turk/status/1295431066916999175", "https://twitter.com/diaspora_turk/status/1295431093626310656", "https://twitter.com/diaspora_turk/status/1295431097447309312", "https://archive.is/S6KqD", "https://www.telegraph.co.uk/news/2020/11/09/german-couple-behind-vaccine-immigrant-success-story/"]}
{"url": "https://facta.news/notizia-falsa/2020/11/30/non-e-vero-che-uno-studio-ha-dimostrato-che-la-quarantena-non-serve-a-fermare-il-diffondersi-del-virus/", "title": "Non \u00e8 vero che uno studio ha dimostrato che la quarantena \u00abnon serve a fermare il diffondersi del virus\u00bb", "content": ["Il 26 novembre 2020 \u00e8 arrivata alla redazione di Facta la richiesta di verificare un articolo pubblicato dalla testata Database Italia il 16 novembre 2020, intitolato \u00abNew England Journal of Medicine, la quarantena anche se imposta dai militari non serve a fermare il diffondersi del virus\u00bb.", "Si tratta della traduzione di un articolo pubblicato il 13 ottobre 2020 sul sito dell\u2019American Institute for Economic Research (Aier), un think tank libertario e pro-libero mercato.", "L\u2019Aier \u00e8 stata la sede dove, a ottobre 2020, \u00e8 stata stilata la Great Barrington Declaration , un manifesto a favore dell\u2019idea pseudoscientifica di controllare la pandemia tramite il raggiungimento dell\u2019immunit\u00e0 di gruppo, proteggendo solo le categorie a rischio come gli anziani.", "Secondo l\u2019articolo, firmato da Jeffrey A. Tucker \u2013 direttore editoriale dell\u2019Aier \u2013 uno studio pubblicato dalla rivista accademica di medicina New England Journal of Medicine avrebbe dimostrato che \u00abla quarantena estrema tra le reclute militari non ha fatto nulla per fermare il virus\u00bb e che quindi le misure di lockdown e consimili sarebbero inutili.", "Lo studio esiste davvero ed \u00e8 stato pubblicato l\u201911 novembre 2020 da un team della Icahn School of Medicine dell\u2019ospedale Mount Sinai di New York, ma non dimostra che quarantene e misure restrittive siano inutili nella lotta alla Covid-19.", "Lo studio si basa su 3.143 reclute del corpo dei marines che dopo una quarantena a casa di due settimane sono state ospitate in un campus universitario, esclusivamente usato per loro.", "Del totale, 1.848 hanno partecipato allo studio.", "Le reclute sono state sottoposte per 14 giorni a un regime di quarantena in cui, tra le altre cose, era obbligatoria la mascherina in tutte le circostanze tranne durante i pasti e il sonno, doveva essere rispettato il distanziamento sociale di almeno 1 metro e 80 centimetri, bisognava rispettare le regole di una corretta igiene delle mani, non era previsto nessun tipo di assembramento, il numero massimo era di due persone per stanza e vigeva l\u2019obbligo di risiedere nella propria stanza se non durante l\u2019addestramento.", "\u00c8 importante notare che tutte le reclute hanno condiviso questo regime, anche quelle che non hanno partecipato allo studio.", "L\u2019unica differenza \u00e8 che le reclute che hanno preso parte allo studio sono state testate all\u2019ingresso del campus, dopo 7 e dopo 14 giorni, e se positive venivano isolate, mentre le altre sono state testate solo alla fine della quarantena.", "L\u2019articolo originale di Aier \u00e8, per loro stessa ammissione, stato corretto per chiarire questo particolare.", "Nella traduzione pubblicata da Database Italia , probabilmente relativa a una versione precedente, permane l\u2019impressione che le reclute non partecipanti allo studio non siano state in quarantena.", "L\u2019articolo pubblicato da Database Italia e l\u2019originale dell\u2019Aier allegano una tabella \u2013 presente nello studio \u2013 che riporta il numero di positivi al Sars-CoV-2 tra le reclute.", "Vengono enfatizzati due numeri: alla fine dello studio, secondo la tabella, 51 partecipanti (il 2,8 per cento) totali erano stati trovati positivi al Sars-CoV-2 nel corso dei tre controlli settimanali.", "Nell\u2019ultimo giorno di quarantena, invece, 26 non partecipanti erano positivi, ovvero l\u20191,7 per cento.", "Questo dato viene interpretato dai due articoli come la prova che neanche isolare i positivi e i test ripetuti servono a controllare la diffusione del virus e anzi, nel gruppo sottoposto a test e isolamento si sarebbe diffuso di pi\u00f9.", "Il problema \u00e8 che si confronta la somma dei positivi trovati in tre sessioni di test lungo 14 giorni con i positivi di un singolo test al 14esimo giorno.", "Il numero corretto con cui fare il confronto, per il gruppo sottoposto a test e isolamento, \u00e8 nella riga sopra della tabella e mostra solo 11 positivi alla fine dello studio, ovvero lo 0,6 per cento.", "Circa un terzo rispetto al gruppo che non ha partecipato.", "Sono numeri troppo piccoli per un confronto statistico davvero significativo, ma semmai suggeriscono che isolamento e test abbiano in qualche modo funzionato.", "Infine gli articoli concludono sostenendo che questo studio mostrerebbe che il virus pu\u00f2 propagarsi anche in condizioni molto restrittive, e quindi i lockdown sono inutili.", "\u00c8 un salto logico non valido.", "Le reclute infatti non erano completamente isolate: avevano un compagno di camerata e facevano attivit\u00e0 collettive nel loro plotone, e infatti le infezioni tracciate si possono ricondurre quasi tutte, secondo lo studio, ai compagni con cui condividevano il sonno e le attivit\u00e0.", "Lo scopo esplicito dello studio era di capire come e quanto possano funzionare certe misure in ambito militare e quali siano i fattori di rischio.", "Il confronto con un lockdown non ha alcun senso perch\u00e9, anche in tal caso, nessuno pensa di azzerare del tutto la diffusione del virus: l\u2019importante \u00e8 ridurre il famoso numero R 0 , ovvero il numero di contagi causati in media da una persona infetta, per ridurre man mano i casi.", "L\u2019efficacia delle misure restrittive (sia veri e propri lockdown sia di altro tipo) \u00e8 stata verificata da altri studi, che concordano sul loro successo nel mettere sotto controllo la diffusione del virus: qui , qui , qui , qui , qui , qui , qui e qui solo alcuni.", "In conclusione, lo studio esiste ma \u00e8 presentato da questi articoli in modo fuorviante e non dimostra affatto che le misure restrittive siano inutili, dato invece confermato da numerosi studi su Paesi di tutto il mondo."], "category": "Notizia Falsa", "publish_date": "2020-11-30", "tags": ["#verabot", "covid-19", "efficacia", "lockdown", "nuovo coronavirus sars-cov-2", "quarantena", "scienza"], "links": ["https://web.archive.org/web/20201127162146/https://www.databaseitalia.it/new-england-journal-of-medicine-la-quarantena-anche-se-imposta-dai-militari-non-serve-a-fermare-il-diffondersi-del-virus/", "https://www.aier.org/article/even-a-military-enforced-quarantine-cant-stop-the-virus-study-reveals/", "https://facta.news/storie/2020/11/04/possiamo-evitare-il-lockdown-isolando-gli-anziani-2/", "https://www.aier.org/staffs/jeffrey-tucker/", "https://www.nejm.org/doi/full/10.1056/NEJMoa2029717", "https://www.nejm.org/doi/full/10.1056/NEJMoa2029717", "https://www.iss.it/primo-piano/-/asset_publisher/o4oGR9qmvUz9/content/id/5268851#:~:text=Questo%20parametro%20misura%20la%20potenziale,rischio%20di%20diffusione%20dell'epidemia.", "https://arxiv.org/abs/2004.12338", "https://academic.oup.com/jtm/article/27/3/taaa037/5808003", "https://www.nature.com/articles/s41562-020-01009-0", "https://www.frontiersin.org/articles/10.3389/fpubh.2020.549692/full", "https://www.ncbi.nlm.nih.gov/pmc/articles/PMC7268966/", "https://journals.plos.org/plosone/article?id=10.1371/journal.pone.0236779", "https://bmcmedicine.biomedcentral.com/articles/10.1186/s12916-020-01698-4", "https://www.nature.com/articles/s41586-020-2405-7"]}
{"url": "https://facta.news/notizia-falsa/2020/11/27/no-venerdi-27-novembre-2020-papa-francesco-non-celebra-la-benedizione-eucaristica-urbi-et-orbi/", "title": "No, venerd\u00ec 27 novembre 2020 Papa Francesco non celebra la benedizione eucaristica \u201cUrbi et Orbi\u201d", "content": ["Il 27 novembre 2020 la redazione di Facta ha ricevuto una segnalazione via WhatsApp che chiedeva di verificare un messaggio circolato sull\u2019app di messaggistica istantanea e su Facebook ( qui ).", "Si legge: \u00abIl Papa ha annunciato che DOMANI *venerd\u00ec 27, alle ore 18*, da Piazza San Pietro, completamente vuota, Il Papa, esporr\u00e0 il SS.", "Sacramento e sar\u00e0 impartita a TUTTO IL MONDO La Benedizione \u201cUrbi et Orbi\u201d a cui sar\u00e0 annessa la possibilit\u00e0 di ricevere L\u2019INDULGENZA PLENARIA.", "\u00c8 UN FATTO EPOCALE DI UN\u2019IMPORTANZA CRUCIALE QUINDI A QUELL\u2019ORA SIA FERMATO TUTTO TUTTO TUTTO COMPLETAMENTE PERCH\u00c9 SAR\u00c0 IL MOMENTO IN CUI IL PAPA POTR\u00c0 AVERE LA FORZA SPIRITUALE DI FERMARE TUTTO QUESTO.", "\u00c8 IMPORTANTISSIMO.", "RENDIAMOCENE CONTO PRIMA CHE SIA TROPPO TARDI DOMANI.", "AVVERR\u00c0 UN FATTO EPOCALE CHE RAGGIUNGER\u00c0 IL MONDO INTERO CON UNA BENEDIZIONE UNICA CHE AVR\u00c0 UN\u2019EFFICACIA UNIVERSALE MASSIMA DIFFUSIONE MASSIMA DIFFUSIONE MASSIMA DIFFUSIONE\u00bb.", "Questa notizia non trova riscontro in nessuna testata nazionale e locale, n\u00e9 in nessun comunicato ufficiale delle Santa sede.", "Non risulta in programma nessuna \u00abBenedizione \u201cUrbi et Orbi\u201d\u00bb per venerd\u00ec 27 novembre alle ore 18.", "Questo messaggio si riferisce in realt\u00e0 alla benedizione eucaristica \u201cUrbi et Orbi\u201d celebrata dal Papa venerd\u00ec 27 marzo 2020 alle ore 18, come si pu\u00f2 verificare qui e qui ."], "category": "Notizia Falsa", "publish_date": "2020-11-27", "tags": ["benedizione eucaristica", "citt\u00e0 del vaticano", "papa francesco", "religione", "santa sede", "urbi et orbi", "vaticano"], "links": ["https://www.facebook.com/photo.php?fbid=896581474079514&set=basw.Abo5bsGNz6vO0urISGdozcFibf5w3qNhTZw1FiO9LPdJQWHUMVLPNURz7C_gpfXg-cAII8zTQG4J03AlQgpOe0Z-3Ep8rM5_O7uv5mt8-u3ndyiEPzEm4ozVSH-WegaXhDdoUMez3ShJTyPtk6-3lb_D1UjQGvqLZjXlANut2knfYGFqNWnDOaGgcgfZp2AaMX2zfyovbuEg9o682FfHJBYA.10223842348788249.3997745916905780.5474391645919698.896581474079514.1606706606177668.10219135634688570.2819598711691191.2776416349289278.10222551318505981&type=1&theater", "https://press.vatican.va/content/salastampa/it/bollettino/pubblico/2020/11.html", "http://www.vatican.va/content/francesco/it/events/thismonth.dir.html/2020/11.html", "https://press.vatican.va/content/salastampa/it/bollettino/pubblico/2020/03/27/0188/00417.html", "https://www.vaticannews.va/it/papa/news/2020-03/papa-francesco-benedizione-eucaristica-urbi-et-orbi.html"]}
{"url": "https://facta.news/notizia-vecchia/2020/11/30/la-notizia-della-discussa-sentenza-che-riconosce-il-nesso-tra-vaccinazione-e-autismo-e-del-2014-ma-e-stata-ribaltata/", "title": "La notizia della (discussa) sentenza che riconosce il nesso tra vaccinazione e autismo \u00e8 del 2014, ma \u00e8 stata ribaltata", "content": ["Luned\u00ec 30 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica istantanea.", "L\u2019immagine in questione si presenta come lo screenshot di un articolo di Mediavideo (il teletext del gruppo Mediaset) dal titolo \u201cGiudice: autismo causato da vaccini\u201d, datato 25 novembre di un non meglio precisato anno.", "Nella porzione di articolo immortalata si legge che \u00abIl ministero della Salute dovr\u00e0 versare un assegno bimestrale per tutta la vita a un bambino autistico al quale nel 2006 fu iniettato il vaccino esavalente prodotto dalla GlaxoSmithKline\u00bb e ci\u00f2 in conseguenza di una sentenza del Tribunale del lavoro di Milano, che avrebbe riconosciuto \u00abil nesso causale tra vaccinazione e la malattia\u00bb.", "Nonostante sia stata compattamente criticata dalla comunit\u00e0 scientifica, la sentenza esiste davvero ed \u00e8 stata emessa a novembre 2014, ma \u00e8 stata ribaltata dai giudici della Corte d\u2019appello di Milano.", "Come ha raccontato Repubblica in questo articolo del 25 novembre 2014 , il vitalizio era stato riconosciuto a un \u00abpiccolo malato\u00bb dal giudice del lavoro Nicola Di Leo , secondo cui sarebbe stata \u00abacclarata la sussistenza del nesso causale\u00bb tra il vaccino esavalente inoculato al bambino nel 2006 \u00abe la malattia\u00bb.", "Citando la perizia del medico legale Alberto Tornatore, nominato dal Tribunale, Di Leo aveva concluso:\u00ab\u00c8 probabile che il disturbo autistico del piccolo sia stato concausato, sulla base di un polimorfismo che lo ha reso suscettibile alla tossicit\u00e0 di uno o pi\u00f9 ingredienti (o inquinanti), dal vaccino Infanrix Hexa Sk [vaccino esavalente somministrato con tre iniezioni nel primo anno di vita, ndr ]\u00bb.", "All\u2019epoca dei fatti, la sentenza era diventata un piccolo caso ed era stata oggetto di un\u2019interrogazione parlamentare del Movimento 5 Stelle, che chiedeva chiarimenti al ministero della Salute e all\u2019Agenzia del farmaco.", "Il dispositivo era stato per\u00f2 duramente criticato dalla comunit\u00e0 scientifica, con un comunicato stampa congiunto delle principali federazioni mediche italiane che riaffermava la sicurezza del vaccino.\u00a0Nel 2018 la sentenza \u00e8 stata ribaltata dalla Corte d\u2019appello del Tribunale del lavoro di Milano, dopo che il collegio, presieduto da Laura Togni, aveva ordinato una nuova consulenza medica che ha completamente smentito la lettura alla base del pronunciamento del 2014."], "category": "Notizia Vecchia", "publish_date": "2020-11-30", "tags": ["autismo", "movimento 5 stelle", "vaccini", "vaccino esavalente"], "links": ["http://qualitapa.gov.it/sitoarcheologico/relazioni-con-i-cittadini/utilizzare-gli-strumenti/teletext/index.html", "https://www.repubblica.it/salute/medicina/2014/11/25/news/il_tribunale_bimbo_autistico_per_colpa_del_vaccino-101357013/", "http://www.ca.milano.giustizia.it/ufficigiudiziari/trib_milano_giudici.aspx?scelta_colonna=Mag_Ass&id_ufficio_giudiziario=142&id_ufficio=861", "https://parlamento17.openpolis.it/atto/documento/id/76063", "https://acp.it/assets/media/CS_Autismo-causato-da-vaccini_Dalla-comunit%EF%BF%BD-scientifica-arriva-un-secco-no.pdf", "https://ricerca.repubblica.it/repubblica/archivio/repubblica/2018/07/30/nessuna-prova-di-un-legame-vaccini-autismoMilano04.html"]}
{"url": "https://facta.news/notizia-vera/2020/11/24/la-corte-dappello-portoghese-ha-messo-in-dubbio-laffidabilita-dei-test-molecolari-per-colpa-di-uno-studio-letto-male/", "title": "La Corte d\u2019appello portoghese ha messo in dubbio l\u2019affidabilit\u00e0 dei test molecolari per colpa di uno studio letto male", "content": ["Venerd\u00ec 19 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato sul sito dell\u2019Ordine nazionale dei biologi.", "L\u2019articolo oggetto della nostra verifica \u00e8 intitolato \u201cLa Corte d\u2019appello portoghese ritiene inaffidabili i test PCR per il Covid-19\u201d e nel testo si legge che una sentenza \u00abemessa lo scorso 11 novembre dalla 3a sezione penale del Tribunal da Rela\u00e7\u00e3o di Lisbona\u00bb avrebbe stabilito che \u00abi test PCR non sono adatti a stabilire la positivit\u00e0 o la negativit\u00e0 al virus Sars-CoV-2\u00bb.", "La sentenza in questione specifica che \u00absulla base delle prove scientifiche attualmente disponibili, questo test non \u00e8 di per s\u00e9 in grado di determinare al di l\u00e0 di ogni dubbio se la positivit\u00e0 corrisponda effettivamente a un\u2019infezione da virus SARS Cov-2\u00bb.", "La notizia della sentenza \u00e8 vera, ma il contenuto della sentenza veicola una notizia falsa.", "La sentenza originale \u00e8 disponibile a questo link e, proprio come riportato dall\u2019Ordine nazionale dei biologi, mette in dubbio l\u2019affidabilit\u00e0 dei test Pcr \u2013 acronimo di polymerase chain reaction (reazione a catena della polimerasi), pi\u00f9 comunemente definiti \u201ctest molecolari\u201d \u2013 e la loro capacit\u00e0 di determinare oltre ogni dubbio la positivit\u00e0 al virus Sars-Cov-2.", "Come abbiamo gi\u00e0 approfondito , potremmo definire la Pcr come una \u201cfotocopiatrice\u201d di Dna, capace di moltiplicare milioni di volte una singola e specifica sequenza genetica, rendendo quindi facile identificare e studiare un singolo frammento genetico, anche se disperso insieme a moltissimi altri in un campione biologico.", "Come spiegato dalla testata portoghese Publico , la sentenza pronunciata dalla Corte d\u2019appello di Lisbona si basa su un articolo scientifico, pubblicato il 28 settembre 2020 da alcuni ricercatori dell\u2019Universit\u00e0 di Marsiglia sulla rivista Clinical Infectious Diseases e citato nella stessa sentenza.", "L\u2019articolo in questione traccia una correlazione tra la capacit\u00e0 dei campioni rinofaringei raccolti di infettare cellule coltivate in laboratorio e il numero di cicli necessari alla Pcr per ottenere un risultato positivo da questi campioni.", "Quando il numero di cicli Pcr necessario per avere un risultato positivo \u00e8 molto alto, lo studio trova che raramente \u00e8 possibile isolare virus infettivo.", "\u00c8 possibile che per questo motivo, in alcuni casi, un test molecolare dia ancora un risultato positivo quando, finita la malattia, non c\u2019\u00e8 pi\u00f9 virus infettivo.", "Ma questo caso particolare non inficia la generale accuratezza dei tamponi molecolari: una questione di cui abbiamo parlato in precedenza.", "Secondo il dottor Germano de Sousa , ex presidente dell\u2019Ordine dei medici portoghese intervistato da Publico , si tratterebbe dunque di una sentenza frutto di una \u00ablettura completamente sbagliata dello studio\u00bb.", "In conclusione, la sentenza portoghese si inserisce in una scia di disinformazione tesa a dimostrare che i tamponi sarebbero inaffidabili a causa di un presunto eccesso di falsi positivi.", "Come abbiamo discusso , i falsi positivi non sono praticamente mai un problema nella diagnosi dell\u2019infezione da Sars-Cov-2 e i tamponi molecolari restano al momento i test pi\u00f9 specifici , accurati e affidabili."], "category": "Notizia Vera", "publish_date": "2020-11-24", "tags": ["#verabot", "coronavirus", "coronavirus sars-cov-2", "covid-19", "pcr", "portogallo", "test molecolare"], "links": ["https://www.onb.it/2020/11/22/la-corte-dappello-portoghese-ritiene-inaffidabili-i-test-pcr-per-il-covid-19/", "http://www.dgsi.pt/jtrl.nsf/33182fc732316039802565fa00497eec/79d6ba338dcbe5e28025861f003e7b30?OpenDocument", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://www.publico.pt/2020/11/17/sociedade/noticia/juizas-fazem-leitura-errada-artigos-cientificos-poe-causa-fiabilidade-testes-covid19-1939616", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://www.cnecv.pt/files/1277112324_JoseGermanoSousaCV2010.pdf", "https://www.publico.pt/2020/11/17/sociedade/noticia/juizas-fazem-leitura-errada-artigos-cientificos-poe-causa-fiabilidade-testes-covid19-1939616", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/"]}
{"url": "https://facta.news/fuori-contesto/2020/11/13/no-questo-documento-dei-cdc-non-ammette-che-il-coronavirus-non-e-stato-mai-isolato/", "title": "No, questo documento dei Cdc non ammette che il coronavirus \u00abnon \u00e8 stato mai isolato\u00bb", "content": ["Il 23 ottobre 2020 su Facebook \u00e8 stata pubblicata un\u2019immagine di un presunto documento dei Centers for disease control and prevention (Cdc) \u2013 un organismo di controllo della sanit\u00e0 pubblica negli Stati Uniti \u2013 dove si ammetterebbe che il nuovo coronavirus Sars-CoV-2 \u00abnon \u00e8 stato mai isolato\u00bb.", "Questo \u00e8 un contenuto fuorviante che veicola una notizia falsa.", "Il documento citato esiste davvero, \u00e8 stato pubblicato il 13 luglio 2020 e fornisce informazioni sulla tecnologia Pcr (acronimo che sta per Polymerase chain reaction o \u00abreazione a catena della polimerasi\u00bb) utilizzata per rilevare la positivit\u00e0 di una persona al Sars-CoV-2 ( qui abbiamo spiegato come funziona).", "In nessuna parte del documento, per\u00f2, si afferma che il nuovo coronavirus non \u00e8 mai stato isolato.", "Vediamo con ordine perch\u00e9.", "Nell\u2019immagine oggetto della nostra verifica, si sottolinea un passaggio del documento che dice: \u00abPoich\u00e9 al momento non sono disponibili isolati del virus 2019-nCoV quantificati , i test progettati per il rilevamento dell\u2019Rna di 2019-nCoV sono stati testati con stock caratterizzati di Rna a lunghezza intera trascritto in vitro\u00bb.", "Questo passaggio, difficile da interpretare per un non esperto, \u00e8 stato travisato: la parola chiave \u00e8 \u00abquantificati\u00bb.", "Il suo significato lo ha spiegato a Reuters lo scorso 21 ottobre Thushan de Silva , del Dipartimento di malattie infettive, immunit\u00e0 e malattie cardiovascolari dell\u2019Universit\u00e0 di Sheffield.", "Secondo de Silva, il documento descrive il metodo usato per determinare la pi\u00f9 piccola quantit\u00e0 del materiale genetico virale che il test Rt-Pcr pu\u00f2 identificare.", "In parole povere, per capire la quantit\u00e0 minima di virus che il tampone molecolare \u00e8 in grado di identificare.", "In questo caso, il Cdc ha usato, per misurare questo parametro, dell\u2019Rna \u201ctrascritto\u201d, cio\u00e8 una molecola di Rna prodotta in laboratorio, ma identica a quella del virus.", "Questo perch\u00e9, per calcolare questa quantit\u00e0 minima, \u00abbisogna avere una quantit\u00e0 nota di virus da cui estrarre materiale genetico o, in alternativa, una quantit\u00e0 nota di Rna identico a quello portato dal virus\u00bb, ha dichiarato de Silva.", "Come si legge ancora nell\u2019articolo di Reuters , siccome non c\u2019erano ancora campioni di virus isolato di cui fosse nota con precisione la quantit\u00e0 di materiale genetico, si \u00e8 deciso di usare un Rna identico ma artificiale, pi\u00f9 facile da ottenere in quantit\u00e0 precise.", "Questo non significa che il virus non fosse stato isolato, solo che i campioni isolati non erano stati quantificati con precisione per quello scopo.", "Lo stesso Cdc afferma che Sars-CoV-2, \u00abil virus che causa Covid-19, \u00e8 stato isolato in laboratorio ed \u00e8 disponibile per la ricerca da parte della comunit\u00e0 scientifica e medica\u00bb, come si pu\u00f2 leggere qui ."], "category": "Fuori Contesto", "publish_date": "2020-11-13", "tags": ["#verabot", "covid-19", "nuovo coronavirus", "nuovo coronavirus sars-cov-2", "virus isolato"], "links": ["https://www.facebook.com/photo.php?fbid=10221900967427525&set=basw.AbpRKDtRoz5rMrxV6YhGRbmF8GysErLfG3P9BavfG5LmiIfe4DOss4eMZErI5ZaygLEYbS76tHIcrLSTdPjjG-cp2rseuiuU8Se4-3knO1wLDw3ZA1eFQ221eJCuTXU60Orjdc1Lhdzvz3Y2uZCShTtH.1896655610491652.10221900967427525.777131479497208.3230817596987841.1628621447317865.3405940649485590&type=1&opaqueCursor=AbqII5HzBf5HGwDD_gQnb4pQ8RUTJ6Nt-XVxXzEGp3f1DWyrttmylM-UhrcJVICBZmwQ4yChIvDZMquj1CbyyYzcpUlouewlDFajrxCzm3jUiRzyTYQQNGS7NafvtKKxzyfnOP9x-MDC94yxdNhDDYS8NMO6Mnpk5xv-mswDbB8I2FoWUlIqaDwx6BNqJ5yx1qu-TKoxe0GkW2JfvJ1079CL0eFEZBX5CbG2AWH9gWpNCUtLwztoB1seiuVJO2g0RkFxpW7En-Bz52Ssdth74IylgbjeRFJoUW3xISCy1Q0sYa2U446HIbzEwRgqXr4UEf1MgELLVbHjwUZjTumJGGqhVaPF9x0wQy2Wl8aWIUrU0xLN3FkQCdlr7QfOVX8yfRAGRJ6QApMWuIZyV3yJ7xbDNU1EK0Chy_tBpBvmd3b7aZ7ggaOKgLBj8GFVI9HAt4m8BEXmbG70gNtobvJnMCZJu4KSBciBnag-VJFLXMR2zB5y8fsqEzWopqEmb7tQYqOoGXLdhzVqrDjaLhtCMZheJDwtl_umoSt5LkvNyJ7IS0zwzcIiVoEAfTbRaHmscDxDR7ss68WaAi9tRy79sKRGeaJnDaHnxCDG9sMfseUNnX8Lw2LefClL9Lz313Rm1SEYU1sJMSD9yoO09BVprcq7EP4UO7SjYIKaPXdZBsXaxk3oXpnYVz5GmIlRY5nn2DU&theater", "https://www.cdc.gov/", "https://www.fda.gov/media/134922/download", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://www.fda.gov/media/134922/download#page=39", "https://www.reuters.com/article/uk-factcheck-cdc-idUSKBN27633R", "https://www.sheffield.ac.uk/medicine/people/iicd/thushan-de-silva", "https://www.cdc.gov/coronavirus/2019-ncov/lab/grows-virus-cell-culture.html"]}
{"url": "https://facta.news/notizia-imprecisa/2020/11/13/la-cina-non-ha-trovato-una-nuova-forma-di-coronavirus-su-confezioni-di-carne-importate-dal-brasile/", "title": "La Cina non ha trovato \u00abuna nuova forma di coronavirus\u00bb su confezioni di carne importate dal Brasile", "content": ["Il 13 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il giorno stesso dalla testata NewSicilia.it.", "L\u2019articolo \u00e8 intitolato \u00abWuhan, scoperta nuova forma di Coronavirus su un lotto di carne: tre positivit\u00e0 trovate\u00bb.", "Il testo parla di \u00abun nuovo allarme\u00bb diffusosi in Cina a causa di una confezione di carne proveniente dal Brasile, che sarebbe risultata positiva a \u00abuna nuova forma di Coronavirus\u00bb.", "La fonte citata \u00e8 l\u2019agenzia di stampa Reuters .", "Abbiamo verificato e si tratta di una notizia imprecisa.", "La notizia originale \u00e8 stata realmente pubblicata da Reuters il 13 novembre e parla di tracce di coronavirus trovate su tre confezioni esterne, parte di un lotto di manzo importato ad agosto in Cina dal Brasile.", "Il controllo \u00e8 stato effettuato in seguito all\u2019inaugurazione , negli ultimi giorni di settembre, di una campagna nazionale di test sui cibi congelati provenienti dall\u2019estero, dopo la notizia di alcuni operai portuali positivi alla Covid-19 nella citt\u00e0 di Qingdao.", "L\u2019articolo di Reuters non fa alcun riferimento a \u00abuna nuova forma di Coronavirus\u00bb.", "Da settembre a oggi, i controlli cinesi hanno riscontrato tracce di Sars-CoV-2 su 22 campioni di cibo congelato, a fronte di 3 milioni di test effettuati.", "Lo scorso 17 ottobre il Centro cinese per il controllo e la prevenzione delle malattie ha confermato la possibilit\u00e0 di contrarre la Covid-19 attraverso il contatto con confezioni esterne contaminate, mentre il suo corrispettivo americano e l\u2019Organizzazione mondiale della sanit\u00e0 (Oms) sostengono che questo sia molto improbabile, anche se consigliano sempre di lavarsi bene le mani dopo aver toccato prodotti alimentari e simili."], "category": "Notizia imprecisa", "publish_date": "2020-11-13", "tags": ["#verabot", "carne", "cina", "coronavirus sars-cov-2", "covid-19", "manzo", "wuhan"], "links": ["https://donotlink.it/y0n1vm", "https://www.reuters.com/article/us-health-coronavirus-china-beef/china-finds-coronavirus-on-packaging-of-brazilian-beef-idUSKBN27T0J0", "http://sw.beijing.gov.cn/zwxx/tzgg/202009/t20200928_2101318.html", "https://www.globaltimes.cn/content/1202042.shtml", "https://www.theguardian.com/world/2020/oct/19/live-coronavirus-found-on-frozen-food-packaging-in-china", "http://www.chinacdc.cn/yw_9324/202010/t20201017_222144.html", "https://www.cdc.gov/coronavirus/2019-ncov/daily-life-coping/food-and-COVID-19.html#:~:text=Currently%2C%20there%20is%20no%20evidence,coughs%2C%20sneezes%2C%20or%20talks.", "https://www.who.int/news-room/q-a-detail/coronavirus-disease-covid-19-food-safety-and-nutrition"]}
{"url": "https://facta.news/fuori-contesto/2020/11/16/questo-video-non-mostra-la-profanazione-di-un-altare-da-parte-di-un-migrante-in-una-chiesa-italiana/", "title": "Questo video non mostra la \u00abprofanazione di un altare da parte di un migrante\u00bb in una chiesa italiana", "content": ["Il 16 novembre la redazione di Facta ha ricevuto una segnalazione che chiedeva di verificare un video pubblicato su Youtube il 14 novembre 2020, dal titolo: \u00abProfanazione di un altare da parte di un migrante\u2026 Cosa dobbiamo ancora sopportare?\u00bb.", "Le immagini mostrano un sacerdote e un diacono alle spalle di un altare, vestiti di verde e bianco e con delle mascherine chirurgiche sul volto.", "I due sono raggiunti da un terzo uomo nero che, mostrandosi\u00a0 sulla scena a petto nudo, colpisce (al minuto 0:28) il sacerdote per poi rubare la Bibbia presente sull\u2019altare e andarsene.", "Nelle descrizione fornita da chi ha pubblicato il video su Youtube si legge: \u00abProfanazione di un altare da parte di un migrante\u2026 Cosa bisogna ancora sopportare?", "Governo di incapaci sappiate che questo \u00e8 solo l\u2019inizio, non solo per noi ma anche per voi #migranti #Risorse #PD #M5S #Chiesa #Altare #Eucarestia #Cristiani #Perseguitati #Dio #Vittoria #inferi\u00bb.", "Il contenuto oggetto della nostra analisi \u00e8 fuorviante e veicola una notizia falsa.", "Non \u00e8 infatti vero che il video mostra un migrante mentre \u00abprofana\u00bb un altare in una chiesa in Italia.", "Il progetto di fact-checking spagnolo Maldita.es il 14 novembre 2020 ha verificato che le immagini immortalano in realt\u00e0 una scena accaduta il 7 novembre 2020 all\u2019interno della Cattedrale dell\u2019Immacolata Concezione a Georgetown , in Guyana (Sud America).", "Come \u00e8 stato riportato dai media locali, un uomo \u2013 che si crede possa soffrire di una malattia mentale \u2013 durante la celebrazione della messa si \u00e8 avvicinato ad un vescovo cattolico, Francis Alleyne, lo ha aggredito e poi se n\u2019\u00e8 andato rubando una Bibbia presente sull\u2019altare.", "L\u2019aggressore \u00e8 stato poi arrestato dalle forze dell\u2019ordine."], "category": "Fuori Contesto", "publish_date": "2020-11-16", "tags": ["chiesa", "immigrazione", "migrante"], "links": ["https://www.youtube.com/watch?v=AW-R4BVD4_Q&feature=youtu.be&ab_channel=Tv2000it", "https://maldita.es/malditobulo/2020/11/14/video-hombre-negro-asaltando-iglesia-pegando-cura-canarias/", "https://www.facebook.com/1731194920490867/videos/1816026841871069/?__so__=channel_tab&__rv__=all_videos_card", "https://www.google.com/maps/place/Cathedral+of+the+Immaculate+Conception/@6.8085675,-58.1613767,18.31z/data=!4m12!1m6!3m5!1s0x8dafef10c66c144b:0x63a8dfa7424a39e3!2sCatedral+de+San+Jorge!8m2!3d6.8126588!4d-58.163679!3m4!1s0x8dafefa140febe63:0x43c76f21b88971f8!8m2!3d6.8074614!4d-58.162065", "https://demerarawaves.com/2020/11/07/roman-catholic-bishop-assaulted-robbed-by-mentally-ill-man-during-mass/", "https://newssourcegy.com/news/catholic-bishop-attacked-and-robbed-during-saturday-mass-by-mentally-ill-man/"]}
{"url": "https://facta.news/fuori-contesto/2020/11/16/questa-foto-non-mostra-i-sostenitori-di-trump-ma-una-protesta-contro-il-suo-insediamento-nel-2017/", "title": "Questa foto non mostra i sostenitori di Trump, ma una protesta contro il suo insediamento nel 2017", "content": ["Il 15 novembre 2020 su Facebook \u00e8 stata pubblicata una fotografia che mostra una numerosa folla ripresa dall\u2019alto.", "Lo scatto \u00e8 accompagnato da un commento scritto da chi ha pubblicato il post su Facebook in cui si sostiene che si tratta di un momento della manifestazione svoltasi il 14 novembre 2020 a Washington negli Stati Uniti d\u2019America a sostegno del presidente uscente Donald Trump , che ha recentemente perso le elezioni presidenziali contro lo sfidante democratico Joe Biden .", "Il contenuto oggetto della nostra analisi \u00e8 fuorviante e veicola una notizia falsa.", "L\u2019immagine non mostra infatti un momento della manifestazione pro Trump svoltasi il 14 novembre 2020.", "La foto \u00e8 stata in realt\u00e0 scattata il 21 gennaio 2017 e mostra una grande folla riunitasi a Washington durante la Women\u2019s march , manifestazione organizzata in pi\u00f9 parti del mondo il giorno dopo l\u2019insediamento alla Casa Bianca di Donald Trump per protestare contro le discriminazioni di genere, come si pu\u00f2 verificare qui e qui ."], "category": "Fuori Contesto", "publish_date": "2020-11-16", "tags": ["donald trump", "elezioni presidenziali usa", "manifestazione"], "links": ["https://www.facebook.com/photo.php?fbid=10224296618193232&set=basw.AbqjXvsZAO0GM5BBX5GHVXc-kTrO8aTqmUJvHcv3IOJ914Y26rcfmA71kl2txQFv0TrvN6h6NSMCON2x8bRF-xqVw0whReGOjCW2c3MMdlwEmgx84aNJdpVjdPZWRsCSdoIJ-fLDJwaWDsnsZVxFnyr45oJfJkFMcLvqQ1a8wP_vZw.710700086217713.10224296618193232.2805082346416864.2747294892150333.10225235172254386.2847335882167400.3744983712181370.4388658811149703.1774593146038396&type=1&theater", "https://www.bbc.com/news/world-us-canada-54945154", "https://www.whitehouse.gov/people/donald-j-trump/", "https://www.nytimes.com/live/2020/11/13/us/joe-biden-trump", "https://joebiden.com/presidency-for-all-americans/", "https://womensmarch.com/mission-and-principles", "https://edition.cnn.com/2017/01/21/politics/womens-march-highlights/index.html", "https://twitter.com/womensmarch/status/823763515798355968", "https://www.youtube.com/watch?v=wUHxk5QGus8&ab_channel=KerryFleming"]}
{"url": "https://facta.news/fuori-contesto/2020/11/16/no-questa-foto-non-mostra-la-manifestazione-dei-sostenitori-di-trump-del-14-novembre-2020/", "title": "No, questa foto non mostra la manifestazione dei sostenitori di Trump del 14 novembre 2020", "content": ["Il 15 novembre 2020 su Facebook \u00e8 stata pubblicata una fotografia che mostra una grande folla ripresa dall\u2019alto mentre occupa le strade di una citt\u00e0.", "Sul lato sinistro si vedono un palazzo a vetri e uno bianco, pi\u00f9 basso.", "Lo scatto \u00e8 accompagnato da questo commento, scritto da chi ha pubblicato il post su Facebook: \u00abWashington.", "14 Novembre 2020.", "Silenzio.", "E rispetto\u00bb.", "Il riferimento \u00e8 alla manifestazione svoltasi il 14 novembre 2020 a Washington negli Stati Uniti d\u2019America a sostegno del presidente uscente Donald Trump che ha recentemente perso le elezioni presidenziali contro lo sfidante democratico Joe Biden .", "L\u2019oggetto della nostra analisi veicola un contenuto fuorviante e, di conseguenza, una notizia falsa.", "L\u2019immagine non mostra infatti un momento della manifestazione a favore di Donald Trump svoltasi il 14 novembre 2020.", "La foto \u00e8 stata in realt\u00e0 scattata il 22 giugno 2016 a Cleveland, in Ohio (Stati Uniti d\u2019America) durante i festeggiamenti dei Cleveland Cavaliers per la vittoria alle finali Nba (National Basketball Association), come si pu\u00f2 verificare qui ."], "category": "Fuori Contesto", "publish_date": "2020-11-16", "tags": ["donald trump", "elezioni presidenziali usa", "manifestazione"], "links": ["https://www.facebook.com/105903897998583/photos/basw.Abpz_K6_YnjBM5m9TN3z2Ot0mOcg-jEmNWP5nnIJcijjejtwdkvdkPAx66UxeXK44n8eiyxD7F1Ysgcbpcq2EII518TgP1JOl-lkLz6Is9E6eLRFUJ6IXViU59zXlnvYW-P194B4ccm5COOlz_JgZ6YI4_ykwgP2UeHHoVj_DeS8sVV15u4v8zh2P730VzWsI2CGA60Mol4gqDrr8Gehii6z.3372509826178694.10225180717970194.404253320936091.2455046898125403.112870907301882.836660513819475.3580473075308420.989353768222765.4031335896883054/112870907301882/?type=1&opaqueCursor=AbpiZ_KE_ksgz_j1cQqM2wLhaJSABaXRuPo14SSCUoKCSvNPaK7mjgIJFt0kShzd9zbdtSZ0je14Wc14x9hUtZw0fmPN-XGXZ_J71DCRzrw5dBO8brDsgghg1wxZVUNIvCXxlBQ0dtXm8zxeVoHDRPaQyO-UWdLfaqNHGTXtFY7HKOn3YfkyoPB2-yJjOVtISCqOPlya1Ght4x5Im5xG6_vLfdbfiYPeNhfKrZetRODNVy4_vACCNhKOX8YtBUrj1lw0r-EwPLKD7aTEGPtts_0KFaJiBPc-OTcp2qTWb_ehJ_LLPOWHTO9khUjQRqbvK6UFqeSHPrhlEYf98xPwH20oeP9qbc40DTKkxt5zVmu-RbCV-tjo7gtFIVe9UmtniB-5Sub-GVy0EXDdKADlZ5Bdb2UzLc6KJ4ZlwtjqtIb2NshIvXRW5m43PyxKF3XuBu2m3x1zp6UkXEEpnyAZ0E6LyV1iLNpaOFCXtHWCd5svpHf3QYEtYhjOflWCMoxiIWC531GoPUJdhN4OGO6X0BHEhDHzqYc1y0hFEZSLp79e9RcvDyeDo-aHkSWaABadRsnWOb2WwTsAKj0yGljAKJpq3MrbJFdYvmoxjDHCSd4dFS7YIwbQNw-23w1ltVtgDTP0MB2eiD5C02T_IYQHR4kAcLYI2B4CTZQwpgJnGLvh_UzQrNoY9RpP6XwjGoAOs0Ec71FcIO4ofDLsBJVWRkBd&theater", "https://www.bbc.com/news/world-us-canada-54945154", "https://www.nytimes.com/live/2020/11/13/us/joe-biden-trump", "https://joebiden.com/presidency-for-all-americans/", "https://sports.yahoo.com/news/basket-nba-tearful-lebron-delivers-vow-end-cleveland-090329648.html", "https://sport.sky.it/nba?gr=www", "https://twitter.com/cavs/status/745689113769148416?ref_src=twsrc%5Etfw%7Ctwcamp%5Etweetembed%7Ctwterm%5E745689113769148416%7Ctwgr%5E&ref_url=http%3A%2F%2Fthecomeback.com%2Fcrossoverchronicles%2Flocker%2F1-3-million-fans-turned-out-for-cleveland-victory-parade.html"]}
{"url": "https://facta.news/notizia-falsa/2020/11/17/no-il-sole-24-ore-non-ha-pubblicato-un-articolo-dal-titolo-sono-uno-statale-e-mi-sento-un-verme/", "title": "No, il Sole 24 Ore non ha pubblicato un articolo dal titolo \u00abSono uno statale e mi sento un verme\u00bb", "content": ["Il 15 novembre 2020 \u00e8 stata pubblicata un\u2019immagine che mostrerebbe un articolo del Sole 24 Ore pubblicato dall\u2019account ufficiale della testata e intitolato \u00abSono uno statale e mi sento un verme\u00bb.", "Stando all\u2019immagine oggetto della nostra analisi, l\u2019articolo sarebbe stato pubblicato con questo testo di lancio dalla pagina Facebook del quotidiano: \u00ab\u201dConfronto alle povere partita IVA sono un privilegiato.", "Vi racconto la mia vita statale\u201d.", "Cos\u00ec un bidello di un istituto tecnico toscano si \u00e8 trovato improvvisamente nella fascia altolocata della popolazione\u00bb.", "Questa \u00e8 una notizia falsa.", "Il Sole 24 Ore ha smentito di aver pubblicato questo articolo.", "In un articolo pubblicato sul sito ufficiale della testata il 17 novembre 2020 si legge che si tratta di \u00abun fake\u00bb e che \u00ab\u00e8 un pezzo mai pubblicato dal sito del quotidiano, come si pu\u00f2 facilmente verificando usando la ricerca interna del portale oppure digitando il titolo o le parole chiave su Google\u00bb.", "La smentita \u00e8 stata pubblicata anche sui profili ufficiali Twitter e Facebook della testata."], "category": "Notizia Falsa", "publish_date": "2020-11-17", "tags": ["parite iva", "sole 24 ore"], "links": ["https://www.facebook.com/photo.php?fbid=10218325519954659&set=basw.AboDSmNqwODCjgqTHRzvwQuCqMSXlifsMeohlUZLdJSfHUZexg3oCUjN3Bbjoy_8Vb3WDumkIhvm9-kHNFpbaadahLiL13ja00zbre3HAR-fl6DamdRFkyxwse76VLCopWCMS6eaC4wz-dCZu0WbsiAQxaGc_dyAVhAgfenB8yFfxw___F0PKyGdBjzMPbO4PQ0.10218325519954659.3447006755375354.3964738120207158.966529337192510.3557655370958049.10157668562256099.10159012444415097.10224721777422585.3576770489048381&type=1&opaqueCursor=AbrtP_VLD2ZJI5wRXi7agzNoCKin88WjS44b-Jr8kiwX82NlnP1hS86zdicbXqyqP1ZCJCQ-dZtRaeSvoa2BximRjEvwxRouwU9qEKpvLTK2MgqUwJFUfxFmHA_DGcGRa2vt7FD-DT4RUTb6_qFyp5w715n5KHa9s4PmOIDojc_reObwk8k4tCmmddhY3dkkLJGhhA1_mkZwGNWOBVyTw9UMWsNqZkla4SLU5f4FPEcN_U3uusM3ab5TcQeVTzEerOMJB8LMKM6nGJ6NuipJFdAs29rDCBYd6vodfmTqF9RUyOtPkxPs1b0VvFmwhajFhtDLDKBZs8_-m2hXYWWwDTtWYhmUTwAOmb6pd74DuipTe-2juqVmolGz6ClE2FNEM9m9OHGIunPsIBIJYwqq5YZNN0DkhtLjVDxU9vgQm4UoiZM9G-DCsylKo1tprcsyt9N4lEeq5vt6qpJUnAly9XOqS_AS6fAFsk9W1IZRARAQYpYM-46PnpNYS5mZ9AytzGVuHqe77VngDKmqkzX-ZT2eY_OsETRmdzwUZ7khaLPn7_Iero_ikgP-VIlby8AGbsl2LJm3x4yeJpqu8Bf0QclkgrHwWekigezlILRkyAm25NC4dxbDiEUt8mUPhCQAAU3fHZmWwLC1heki22RqnkTJWN1VPjA-GIjno2Lb7lLWcAgnl3ugoguOoUaSPPc_fI6THOoxH_ZCWp74NOe8pKzVLMPRUiuHOzfUFXt3OKH5LL4dUJOSD1nZ5u77HEl2q0LNSp74ySeoD7EzFDeUNaeR&theater", "https://www.ilsole24ore.com/art/attenzione-gira-notizia-fake-attribuita-sole-24-ore-ADTcwp2?utm_term=Autofeed&utm_medium=TWSole24Ore&utm_source=Twitter#Echobox=1605604697", "https://www.facebook.com/ilsole24ore/posts/10158138295963517?__xts__[0]=68.ARAP2V3g-0_r7dTsA8ljz2G46b4pxsVcYmcG7-0DtEEXxQZFU05qL90cB9JixNv1BzCICptniPIiJkqIrxfexluLoCKeEkcCixLenK4X_2MgHlA5gx8ye66vmHC0whZuizpL9RO8HURLZVBWfvO7gKwO_ysZgAQbSbcKxAG6tKho8rnTmT3gZnE9kaoBCZpPwBF1Nst6OgohdDgPuS6LAOV_kcFcqNLAX5-V41udGUqwax2eDO-AMCk-fLS9h1JDDO4q2zMhPXUABK20pazB33u72wdoo0UIxSCLkY_lavbCzpe8kVz_IMwxrnToUS7A6_XaSTupc4Yjr-fv_A&__tn__=-R"]}
{"url": "https://facta.news/fuori-contesto/2020/11/17/quattro-di-queste-cinque-foto-non-mostrano-la-manifestazione-a-favore-di-donald-trump-del-14-novembre-2020/", "title": "Quattro di queste cinque foto non mostrano la manifestazione a favore di Donald Trump del 14 novembre 2020", "content": ["Il 15 novembre 2020 su Facebook \u00e8 stato pubblicato un collage di cinque foto che mostra grandi folle riprese dall\u2019alto mentre occupano strade e piazze.", "L\u2019immagine \u00e8 accompagnata da un commento, scritto da chi ha pubblicato il post su Facebook, in cui si sostiene che gli scatti mostrerebbero alcuni momenti della manifestazione svoltasi il 14 novembre 2020 a Washington (Stati Uniti d\u2019America) a sostegno del presidente uscente Donald Trump.", "Trump ha recentemente perso le elezioni presidenziali contro lo sfidante democratico Joe Biden .", "Il contenuto della nostra analisi veicola delle informazioni fuorvianti e, di conseguenza, una notizia falsa.", "All\u2019interno del collage pubblicato su Facebook, solo un\u2019immagine su quattro mostra realmente un momento della manifestazione a favore di Donald Trump del 14 novembre 2020 a Washington.", "Le altre quattro fotografie si riferiscono invece ad altri eventi.", "Andiamo con ordine.", "La prima foto, posizionata in alto a sinistra del post oggetto della nostra verifica, \u00e8 stata in realt\u00e0 scattata il 22 giugno 2016 a Cleveland, in Ohio (Stati Uniti d\u2019America) e mostra i festeggiamenti dei tifosi della squadra di basket Cleveland Cavaliers per la vittoria alle finali Nba (National Basketball Association).", "La seconda immagine, posizionata nel riquadro in basso a sinistra, mostra invece un momento della manifestazione svoltasi a Londra (Regno Unito) il 20 ottobre 2018 per chiedere un nuovo referendum sulla Brexit, come si pu\u00f2 verificare qui .", "La foto in alto a destra mostra altri festeggiamenti che si sono svolti nell\u2019estate del 2016 per i Cleveland Cavaliers, campioni NbA, a Cleveland nei pressi del Center for Medical Innovation and Technology .", "La quarta foto, posizionata centralmente nella colonna di destra del collage oggetto della nostra analisi, \u00e8 l\u2019unica che mostra davvero un momento della manifestazione organizzata dai sostenitori di Trump lo scorso 14 novembre a Washington, come si pu\u00f2 verificare qui , qui e qui .", "Infine, la foto in basso a destra mostra \u2013 ancora una volta \u2013 un momento della parata svoltasi il 22 giugno 2016 a Cleveland per celebrare la vittoria dei Cleveland Cavaliers nel campionato Nba 2016, come si pu\u00f2 verificare qui ."], "category": "Fuori Contesto", "publish_date": "2020-11-17", "tags": ["donald trump", "elezioni presidenziali usa", "manifestazione"], "links": ["https://www.facebook.com/photo.php?fbid=10222358952556752&set=basw.AbrasMXkLLe5INiNFkpfin8v_8EsNxLRYw_gEHp0oDja8Xpn1pmg-tK0BzEC4FXI-HIovor8h-qNSu1fr-CtjCnQsPbJ04VRn7UVW81hsKwCZhREqcM-r98iQzkABUzgULMCsL9AUWEsdTM0niuzZQj33-MAy-KcM2ZKxjnVPAEPzscN9l-q5pHbGQim5m3SCzKw2Y-_CQpUbUadeLGqB1TnloLLF4Tn2YgIK2vwYAJR8n5aQ8WB9Y_zD7dEFpmMi2EhbsdEpLf4iUJpmqvkj7K8Wnd9LwGZ0yjQ45Gb_A3z54DQRZ-Qtpl3UXKBt2wMhrASECU8xQFkS8NzOGhP3ONR-5WoInUEHGLeahvibAnLMBEqCXGAteLvaCEO-S057nturQln5hAQapN8b5egj1oB_mTAGYSjRJYiAD0rMojsyOCEVs0Ni_CnVHxWiB-vlxvBhnhW2CaBH2KdAMEPAHHO3GOtPO4Vh4xOv55Q2AIhWckeZtCkBKG66_Dqh0Jn_FO3HPz99kfS2tFISPIaIUO6gNkMIeG4kEdFmj98xd-FB00DH6azHI4a_EVi9QDI8SM.10220112556498020.10222358952556752.3744983712181370&type=1&theater", "https://www.bbc.com/news/world-us-canada-54945154", "https://www.nytimes.com/live/2020/11/13/us/joe-biden-trump", "https://joebiden.com/presidency-for-all-americans/", "https://twitter.com/cavs/status/745689113769148416?ref_src=twsrc%5Etfw%7Ctwcamp%5Etweetembed%7Ctwterm%5E745689113769148416%7Ctwgr%5E&ref_url=http%3A%2F%2Fthecomeback.com%2Fcrossoverchronicles%2Flocker%2F1-3-million-fans-turned-out-for-cleveland-victory-parade.html", "https://sports.yahoo.com/news/basket-nba-tearful-lebron-delivers-vow-end-cleveland-090329648.html", "https://sport.sky.it/nba?gr=www", "https://www.itv.com/news/2018-10-20/peoples-vote-brexit-march-london-referendum-final-deal-eu", "https://www.cleveland.com/livingston/2018/07/lebron_james_inspiration_icon.html", "https://www.google.com/maps/@41.5025759,-81.6944234,3a,75y,15.19h,80.41t/data=!3m6!1e1!3m4!1s6TOZvmOfZC_yyfQV9wKxuw!2e0!7i16384!8i8192", "https://twitter.com/shomaristone/status/1327673126197583875", "https://www.dailymail.co.uk/news/article-8950985/Ivanka-Don-Jr-call-end-violence-against-Trump-supporters-Million-MAGA-March-clashes.html", "https://www.facebook.com/watch/live/?v=3772507186134044&ref=watch_permalink", "https://www.nbcnews.com/slideshow/cavaliers-celebrate-nba-championship-massive-parade-n597131"]}
{"url": "https://facta.news/notizia-falsa/2020/11/18/no-le-mascherine-non-causeranno-un-aumento-esponenziale-dei-casi-di-demenza/", "title": "No, le mascherine non causeranno un \u00abaumento esponenziale dei casi di demenza\u00bb", "content": ["Il 17 e il 18 novembre 2020 la redazione di Facta ha ricevuto via Whatsapp diverse segnalazioni che chiedevano di verificare alcune dichiarazioni rilasciate dalla neurologa tedesca Margareta Griesz-Brisson \u2013 pubblicate in Italia il 16 novembre dal sito Oltre.tv \u2013 secondo cui le mascherine causerebbero danni irreversibili al cervello e un aumento futuro dei casi di demenza.", "L\u2019articolo di Oltre.tv fa riferimento a un video, pubblicato in origine il 25 settembre 2020, il cui originale tedesco \u00e8 disponibile qui e di cui Oltre.tv linka una traduzione testuale in italiano, ad opera di Cristina Bassi sul sito The Living Spirits .", "L\u2019allarme lanciato dalla neurologa Griesz-Brisson non ha alcun fondamento scientifico, come hanno dimostrato i nostri colleghi di Reuters e verificato , analizzando il video in ogni suo passaggio, i colleghi fact-checker di Correctiv .", "Alcuni studi \u2013 per esempio questo \u2013 hanno trovato una possibile correlazione tra la mancanza cronica di ossigeno al cervello e la demenza.", "Si tratta per\u00f2 di casi in cui la concentrazione di ossigeno nel sangue diventa ripetutamente molto bassa, come, ad esempio, casi gravi di apnea del sonno.", "Sebbene sia tecnicamente vero che le mascherine possano ridurre leggermente la quantit\u00e0 di ossigeno e aumentare quella di anidride carbonica inspirata, come abbiamo recentemente spiegato su Facta questa variazione \u00e8 piccolissima e non ha conseguenze fisiologiche, nemmeno in soggetti gi\u00e0 compromessi dal punto di vista respiratorio.", "Ne approfittiamo per ricordare che le mascherine non causano tumori o altre patologie , e che ci sono evidenze scientifiche sulla loro efficacia nel ridurre la diffusione della Covid-19, al momento una tra le principali cause di morte in Italia."], "category": "Notizia Falsa", "publish_date": "2020-11-18", "tags": ["#verabot", "coronavirus", "covid-19", "demenza", "mascherine", "ossigeno", "sars-cov-2"], "links": ["https://archive.is/8O2j3", "https://www.youtube.com/watch?v=HtHlXO5oYYM", "https://www.thelivingspirits.net/dr-margarite-griesz-brisson-neurologa-le-mascherine-producono-danni-cerebrali-irreversibili-sono-un-crimine-contro-lumanita/", "https://www.reuters.com/article/uk-factcheck-oxygen-idUSKBN2761ZW", "https://correctiv.org/faktencheck/2020/10/19/nein-das-tragen-von-alltagsmasken-fuehrt-nicht-zu-sauerstoffmangel-im-gehirn/", "https://jamanetwork.com/journals/jama/article-abstract/1104205", "https://facta.news/notizia-vera/2020/10/29/le-mascherine-possono-ridurre-lossigeno-che-inspiriamo-e-aumentare-lanidride-carbonica-che-espiriamo-ma-a-un-livello-insignificante-per-la-salute/", "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/storie/2020/10/13/che-cosa-dice-la-scienza-sullobbligo-delle-mascherine-allaperto/", "https://facta.news/storie/2020/11/10/la-covid-19-e-gia-una-delle-principali-cause-di-morte-dellanno/"]}
{"url": "https://facta.news/notizia-falsa/2020/11/09/non-e-vero-che-il-washington-times-nel-2000-aveva-titolato-in-prima-pagina-president-gore/", "title": "Non \u00e8 vero che il Washington Times nel 2000 aveva titolato in prima pagina \u00abPresident Gore\u00bb", "content": ["I colleghi di Snopes hanno ricostruito che la falsa pagina del Washington Times risale almeno al 2010 .", "Dopo le elezioni del 7 novembre 2000, il Washington Times pubblic\u00f2 invece una prima pagina con un titolo che dichiarava George W. Bush vincitore, come si pu\u00f2 verificare qui .", "Trascina il cursore a destra o a sinistra, per confrontare le due immagini"], "category": "Notizia Falsa", "publish_date": "2020-11-09", "tags": ["al gore", "elezioni presidenziali usa", "washington times"], "links": ["https://www.snopes.com/fact-check/president-gore-headline/", "https://www.deviantart.com/emperor-norton-i/art/President-Gore-154768130?comment=1%3A154768130%3A4883689235", "https://mitchellarchives.com/president-bush-wins-2000-electionbefore-the-fla-recount.htm"]}
{"url": "https://facta.news/fuori-contesto/2020/11/09/queste-immagini-di-stock-non-sono-state-spacciate-per-foto-reali-dellemergenza-covid-19/", "title": "Queste immagini di stock non sono state spacciate per foto reali dell\u2019emergenza Covid-19", "content": ["Luned\u00ec 9 novembre 2020 la redazione di Facta ha ricevuto una segnalazione via WhatsApp che chiedeva di verificare un post pubblicato il 5 novembre su Facebook.", "Il post oggetto della nostra verifica \u00e8 un collage composto da 5 foto, che mostrano la stessa persona in diverse situazioni mediche.", "In due di queste foto la persona inspira ossigeno attraverso una maschera, mentre nelle altre la vediamo sottoporsi a un tampone oro-faringeo, leggere una lastra e consolare il parente di una vittima della Covid.", "Il collage \u00e8 corredato da un testo, scritto dall\u2019autore del post, che recita: \u00abSe le foto fossero vere penso che in futuro la scuola di teatro potrebbe essere il giusto indirizzo per fare carriera\u00bb.", "Si tratta di un contenuto fuorviante che veicola una notizia falsa.", "Le foto in questione appartengono a una pi\u00f9 ampia selezione di scatti a tema Covid-19 realizzati dallo studio fotografico tailandese Ppk e pubblicati sulla piattaforma di contenuti fotografici Shutterstock ( 1 , 2 , 3 , 4 , 5 ).", "Com\u2019\u00e8 possibile leggere nelle informazioni relative agli scatti, si tratta di immagini di stock, ovvero di fotografie studiate a tavolino e realizzate in maniera professionale, utilizzate da siti web e testate giornalistiche per rappresentare le situazioni pi\u00f9 disparate (al posto delle immagini reali, forse pi\u00f9 efficaci ma spesso pi\u00f9 costose).", "Immagini generiche insomma, che non pretendono di ritrarre la realt\u00e0 ma che possono servire a corredo di articoli giornalistici.", "Qui vediamo come una testata giornalistica canadese ha utilizzato una foto di stock realizzata da Ppk Studio.", "Le fotografie ritraggono insomma situazioni sceneggiate e non esiste alcun riscontro che queste immagini siano state spacciate per scatti reali da testate importanti.", "La persona ritratta negli scatti \u00e8 un\u2019attrice e la situazione \u00e8 esplicitata con chiarezza nelle informazioni disponibili su Shutterstock , piattaforma da cui provengono le foto."], "category": "Fuori Contesto", "publish_date": "2020-11-09", "tags": ["#verabot", "attori", "coronavirus sars-cov-2", "covid-19", "immagini di stock", "shutterstock"], "links": ["https://www.facebook.com/photo?fbid=3423249541075318&set=a.377518575648445", "https://www.shutterstock.com/it/g/Aomboon?fbclid=IwAR1Va0Vw_P-YqKZprAFO6iEQdLMuxwm8Vwy0Eki2vcIkuS5XaKhaqTVlB7E", "https://www.shutterstock.com/it/g/Aomboon/sets", "https://www.shutterstock.com/it/image-photo/doctor-examined-chest-xray-film-patient-1701364123", "https://www.shutterstock.com/it/image-photo/doctors-nurses-working-hard-treat-patients-1721045230", "https://www.shutterstock.com/it/image-photo/covid19-dead-death-increases-every-day-1727201572", "https://www.shutterstock.com/it/image-photo/doctors-nurses-working-hard-treat-patients-1721045221", "https://www.shutterstock.com/it/image-photo/doctors-protective-clothing-performed-nasal-mouth-1727192608", "https://dailyhive.com/montreal/quebec-coronavirus-cases-deaths-october-29"]}
{"url": "https://facta.news/notizia-falsa/2020/11/09/questa-tabella-sui-votanti-registrati-in-alcuni-stati-americani-alle-elezioni-presidenziali-del-2020-contiene-dati-non-corretti/", "title": "Questa tabella sui votanti registrati in alcuni Stati americani alle elezioni presidenziali del 2020 contiene dati non corretti", "content": ["Il 5 novembre 2020 su Facebook \u00e8 stata pubblicata un\u2019immagine che mostra una tabella dove vengono riportati i presunti \u201cvotanti registrati\u201d e i \u201cvoti previsti\u201d delle elezioni presidenziali negli Stati Uniti dello scorso 3 novembre, vinte dal candidato democratico Joe Biden .", "Nella tabella si vede che in diversi Stati come Nevada, Pennsylvania, Minnesota, North Carolina, Wisconsin, Michigan, Arizona, Georgia \u2013 alcuni di questi decisivi per la vittoria di Biden \u2013 risulterebbero pi\u00f9 voti che elettori registrati.", "Sotto la tabella viene citata come fonte anche il sito World Population Review , un dettaglio che come vedremo \u00e8 particolarmente importante.", "L\u2019immagine \u00e8 accompagnata da questo commento scritto da chi ha pubblicato il post su Facebook: \u00abPIu VOTI che VOTANTI BROGLI\u00bb.", "Questa \u00e8 una notizia falsa.", "La tabella in questione, infatti, non mostra i dati degli elettori registrati nel 2020 negli Stati citati ma quelli nel 2018, come si pu\u00f2 verificare qui .", "Shane Fulmer, fondatore della World Population Review, ha dichiarato all\u2019 AFP che la pagina \u2013 citata come fonte nella tabella oggetto della nostra analisi \u2013 \u00ab \u00e8 stata aggiornata dopo che mi \u00e8 stato segnalato che la tabella mostrava i dati del 2018 ( qui la copia cache della pagina prima di essere aggiornata)\u00bb.", "Nel 2020, infatti, in Nevada si sono registrate per votare 1.821.864 persone (e non 1.277.000 come si legge nella tabella del post su Facebook), in Pennsylvania 9.091.371 (non 6.469.000), nel Minnesota 3.589.622 (e non 3 milioni), in North Carolina 7.360.000 (non 5.160.000), in Wisconsin 3.684.726 (non 3.129.000), in Arizona 4.281.152 (non 3.262.000) e infine in Georgia 7.587.625 (non 4.840.000).", "In nessuno degli Stati americani, inoltre, \u00e8 stato riscontrato, in base ai dati ufficiali, un\u2019affluenza superiore al 100%, come anche verificato da diversi siti di fact checking statunitensi ( qui , qui e qui )."], "category": "Notizia Falsa", "publish_date": "2020-11-09", "tags": ["arizona", "elezioni presidenziali usa", "georgia", "michigan", "minnesota", "nevada", "north carolina", "pennsylvania", "wisconsin"], "links": ["https://www.facebook.com/photo.php?fbid=10224073579056469&set=basw.AbogdFM2r-PcyeurJI0PSaqg7Kfo8_jzLiBepxKaMz7_QFzu_BW2ywLyFO1M7soB-CKB1dhypCt3idBY9-MCGDIyH5hv1h8YMI6JgN3gg9e9dbkxuKgLjZmRiNEhskb1rI8nrnTtK1gcgCIU4XQXpNrNuaxrWadzuTgo8_sTrFKuJ99Zb3zTvhNwTryCOwakpSAvWsB2-w4kX4udXSr9LbQgWhJVVzYhE3qanDINYo8kIg.10224073579056469.10225182197769138&type=1&opaqueCursor=AboreZD8-7MHNq018SXDb8cKF54-6vsWrQTdtckm958_sMzMvsjcXkvfdTo_oq4o5enhuB3OzQYB10dhFIy-v6OlR2HjK30qZ8ecQvt7wpxXEDIIlK3yw6V8hnklLnO8Qs8QW_kH-tqWmM7dgReVwVcR42FgZJBCbUI1KEvhwA-izXP0EK2nj_ZbeNZ5_EBn0wF0EBO8G55ZgK4WY_ks6622fx_KJReg9_VayMsZeW9JuCCmxgTQ12J_tMOa9gz3JTO0w6VzesRLXZiEWER0tYKKV9fkjg-HeQ_bI32QIil2Nm9-uzWUszbLRCnvmjeUX5yPS7tUGUPzoS_t_bgc_hY7zZST02bE0ZPkTz8xTRr9JDFaXt9qy4QarBRYDFNPaIy6ptWo-LHkfC3GdpRlRkMGwH_px794o_dZ_9X2cn1WsG-IPBQkDo9hPfoOzxyy7FjumDzZ595YHqEv9-ZWBtqHmUfY9AeYGx3PiWw65Y57g-KYI0snfmSqhgmu_5qH1GaXWQNmT_iZEHyslV0pG5yyK4VtG2rK1dsP2WqJDy8CEWkDWB0fNEACLJDGVxMItB3NB8IhQKYZiiBSvfdvdkZosGJ_zqTiOOgUMKGbmZTbmmWPfdeYaaRwPr4f_8NnR1TfGevoA2z6qhh6xoYHNPum1t_1eVZWbfB9zhR_ExeEvg&theater", "https://edition.cnn.com/2020/11/07/politics/joe-biden-wins-us-presidential-election/index.html", "https://joebiden.com/presidency-for-all-americans/", "https://worldpopulationreview.com/about", "https://www2.census.gov/programs-surveys/cps/tables/p20/583/table04a.xlsx", "https://factcheck.afp.com/outdated-voter-registration-figures-fuel-false-fraud-claims?fbclid=IwAR3g508VR6WeRyhqtJIRkjLHWXAXVQ9Symfs2IhAoWi2yX3yKaQGNOD6iH8", "https://worldpopulationreview.com/state-rankings/number-of-registered-voters-by-state", "https://perma.cc/5MFH-C8AU?type=image", "https://www.nvsos.gov/sos/home/showdocument?id=9054", "https://www.dos.pa.gov/VotingElections/OtherServicesEvents/VotingElectionStatistics/Pages/VotingElectionStatistics.aspx", "https://electionresults.sos.state.mn.us/Results/CountyStatisticsStatewide/Index?ersElectionId=136", "https://www.ncsbe.gov/results-data/election-results/voter-turnout-statistics", "https://elections.wi.gov/node/7220", "https://results.arizona.vote/#/featured/18/0", "https://sos.ga.gov/index.php/elections/georgia_easy_voter_registration_options_break_new_records", "https://www.statista.com/statistics/1184621/presidential-election-voter-turnout-rate-state/", "https://leadstories.com/hoax-alert/2020/11/fact-check-states-did-not-have-more-votes-than-registered-voters.html?fbclid=IwAR3yWLZqI20Zv76-Gj62WWpqwDoHxJtg0h9v-mKGtsIBLvekGLqASfax2hA", "https://www.reuters.com/article/uk-factcheck-table-voter-registration-st/fact-checktable-shows-outdated-voter-registration-numbers-for-eight-key-states-idUSKBN27L2Y8?fbclid=IwAR0ob6WRfxKT4w0RhO4s69hhoywNLniu4yJuaxV3DLrMap-9hBSh2RQUiCs", "https://factcheck.afp.com/outdated-voter-registration-figures-fuel-false-fraud-claims?fbclid=IwAR3g508VR6WeRyhqtJIRkjLHWXAXVQ9Symfs2IhAoWi2yX3yKaQGNOD6iH8"]}
{"url": "https://facta.news/fuori-contesto/2020/11/09/questa-cartina-elettorale-non-mostra-i-risultati-delle-elezioni-presidenziali-del-2020-negli-stati-uniti/", "title": "Questa cartina elettorale non mostra i risultati delle elezioni presidenziali del 2020 negli Stati Uniti", "content": ["Il 4 novembre 2020 su Facebook \u00e8 stata pubblicata un\u2019immagine che mostra una cartina elettorale degli Stati Uniti d\u2019America e una divisione dei grandi elettori tra Donald Trump e Joe Biden, i due sfidanti nelle presidenziali americane dello scorso 3 novembre 2020.", "Nella mappa elettorale a Donald Trump, il presidente statunitense uscente del Partito repubblicano, vengono assegnati 280 grandi elettori , mentre a Joe Biden (Partito democratico) 234.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00ab#Trump ha vinto in modo chiaro e netto.", "Ancora dubbi?\u00bb.", "Questa \u00e8 una notizia fuorviante che veicola una notizia falsa.", "L\u2019immagine oggetto della nostra verifica non mostra infatti la reale mappa elettorale attuale delle elezioni presidenziali 2020 (che pu\u00f2 essere vista qui , qui e qui ).", "Si tratta in realt\u00e0 di una mappa interattiva realizzata da Abc News che l\u2019utente pu\u00f2 utilizzare per creare una propria cartina elettorale, come si pu\u00f2 verifcare qui .", "Le elezioni presidenziali sono state vinte da Joe Biden.", "La notizia \u00e8 arrivata il 7 novembre 2020 dopo la vittoria attribuita dai principali media americani al candidato democratico in Pennsylvania e il superamento dei 270 grandi elettori necessari per diventare Presidente degli Stati Uniti d\u2019America."], "category": "Fuori Contesto", "publish_date": "2020-11-09", "tags": ["donald trump", "elezioni presidenziali usa", "joe biden"], "links": ["https://www.facebook.com/photo.php?fbid=2760664644255456&set=a.2256629764658949&type=3&theater", "https://www.ilpost.it/2016/11/07/come-si-elegge-presidente-stati-uniti/", "https://edition.cnn.com/election/2020/results/president?iid=politics_election_national_map", "https://www.foxnews.com/elections/2020/general-results", "https://www.nytimes.com/interactive/2020/11/03/us/elections/results-president.html", "https://abcnews.go.com/Politics/2020-Electoral-Interactive-Map", "https://blog.ap.org/behind-the-news/calling-the-2020-presidential-race-state-by-state", "https://www.nytimes.com/interactive/2020/11/07/us/elections/pennsylvania-counties-battleground-state.html", "https://www.ilpost.it/2016/11/07/come-si-elegge-presidente-stati-uniti/"]}
{"url": "https://facta.news/notizia-falsa/2020/11/09/no-le-schede-elettorali-americane-non-contenevano-isotopi-per-prevenire-i-brogli/", "title": "No, le schede elettorali americane non contenevano \u00abisotopi\u00bb per prevenire i brogli", "content": ["Il 9 novembre la redazione di Facta ha ricevuto una segnalazione via WhatsApp che chiedeva di verificare un post pubblicato il 5 novembre su Facebook.", "\u00abNessuno sapeva che nei seggi erano presenti infiltrati con telecamere negli occhiali e nessuno era al corrente che le schede buone hanno innesti di isotopi di dimensione manometrica, e sono\u00a0 rintracciabili via satellite una per una\u00bb, si legge nel post, intitolato \u201cNOTIZIA BOMBA DAGLI USA!\u201d.", "\u00abQuelle usate per truffa \u201cvoto postale\u201d sono state fatte in Cina.", "Esiste la tecnologia e la possibilit\u00e0 per eliminare dal conteggio tutte le schede contraffatte.", "Trump alla fine avr\u00e0 pure la maggioranza al senato e alla camera\u00bb.", "Abbiamo verificato e questo messaggio risulta essere falso e privo di fondamento.", "La notizia di un presunto \u00abisotopo non radioattivo\u00bb utilizzato per marcare le schede elettorali ufficiali \u00e8 stata originariamente diffusa su Twitter dall\u2019utente David Burney, che il 4 novembre citava una \u00aboperazione sotto copertura militare\u00bb finalizzata a prevenire i brogli.", "L\u2019informazione \u00e8 stata rilanciata poche ore dopo da un video pubblicato sulla piattaforma di streaming video Rumble , che partendo dal tweet in questione citava un presunto comunicato del Dipartimento della sicurezza interna americana che confermerebbe l\u2019operazione.", "Il presunto comunicato \u00e8 citato anche in questo articolo pubblicato dal sito Tree of Liberty e avrebbe portato alla luce irregolarit\u00e0 nell\u201980 per cento delle 14 milioni di schede elettorali controllate, che dunque non presenterebbero isotopi non radioattivi.", "Le irregolarit\u00e0 si sarebbero registrate in particolare in Arizona e Michigan e avrebbero riguardato quasi tutte schede favorevoli al democratico Joe Biden.", "Per smentire il falso comunicato \u2013 e la notizia in esso contenuta \u2013 \u00e8 intervenuto il sito ufficiale dell\u2019Agenzia federale per la Cybersecurity ( Cisa ) statunitense.", "Cisa ha infatti chiarito che nessuna agenzia federale ha stampato o controllato schede elettorali, dal momento che il controllo delle operazioni elettorali spetta agli \u00abuffici elettorali locali\u00bb."], "category": "Notizia Falsa", "publish_date": "2020-11-09", "tags": ["arizona", "donald trump", "elezioni presidenziali usa", "isotopi", "michigan", "schede elettorali"], "links": ["https://www.facebook.com/story.php?story_fbid=1867796570067240&id=100005107449667", "https://twitter.com/jdburney1/status/1324066917376761857?s=20", "https://rumble.com/vaxwwx-pres-trump-just-trapped-all-the-elites-into-committing-voter-fraud-trump-la.html?fbclid=IwAR0aPHhT9F6FNczuhz3oeCkvnAGumMr_d26Y3lnqUyQr5UffR-ITtEpkuDE", "https://donotlink.it/MLbpbv", "https://www.cisa.gov/about-cisa", "https://www.cisa.gov/rumorcontrol#rumor19"]}
{"url": "https://facta.news/fuori-contesto/2020/11/10/questa-donna-non-e-stata-accusata-negli-usa-di-frode-elettorale-nel-2020-ma-nel-2019/", "title": "Questa donna non \u00e8 stata accusata negli Usa di frode elettorale nel 2020, ma nel 2019", "content": ["Il 9 novembre 2020 su Facebook \u00e8 stata pubblicata un\u2019immagine composta dalla foto di una donna nera e da un testo in spagnolo in cui si legge che si tratterebbe di una funzionaria elettorale democratica arrestata per frode.", "L\u2019immagine \u00e8 accompagnata da un commento scritto in italiano da chi ha pubblicato il post su Facebook: \u00abDemocratica arrestata per frode elezioni\u2026 Trump avanza\u2026\u00bb.", "Questo \u00e8 un contenuto fuorviante che veicola una notizia falsa.", "La donna in foto, infatti, non \u00e8 stata accusata di frode in riferimento alle elezioni presidenziali dello scorso 3 novembre, vinte da Joe Biden (candidato democratico) contro Donald Trump, il presidente uscente (partito repubblicano).", "La donna, ex funzionaria elettorale a Southfield (Michigan), si chiama Sherikia Hawkins e il 23 settembre 2019 \u00e8 stata accusata di alterazione dei registri degli elettori durante le elezioni di medio termine del 6 novembre 2018, come si pu\u00f2 verificare qui , qui , qui e qui ."], "category": "Fuori Contesto", "publish_date": "2020-11-10", "tags": ["donald trump", "elezioni presidenziali usa", "joe biden", "michigan", "sherikia hawkins"], "links": ["https://www.facebook.com/photo.php?fbid=695012971446722&set=basw.AbrnFoR3xsHFcXYetDx9i6GqxNRRXauBbdKJXiiSe_mmsVZnOwapeYCir1CzB9PdUefqbKR8KO5OsxlTM0ol15TS5C1_esM1pAo6T0CUQ3jYw8r5HZeXQTNYQfzbMZF1hS2-d1vQC8AEMeQxsZQ2tVYlOBb9mz4Ocphgr4LFHbnrNA.10221637657482783.695012971446722.10215056070233776.3429499710464196.832193584266168.3780450591988287&type=1&theater", "https://blog.ap.org/behind-the-news/calling-the-2020-presidential-race-state-by-state", "https://www.oakgov.com/advantageoakland/programs/elite40/Pages/Eliteclassbios2017/SherikiaHawkins.aspx", "https://www.michigan.gov/som/0,4669,7-192-47796-508151--,00.html", "https://www.repubblica.it/dossier/esteri/elezioni-usa-midterm-2018/2018/11/06/news/risultati_delle_elezioni_usa_di_midterm_2018_il_voto_alla_camera_al_senato_e_per_i_governatori-210857142/", "https://www.courthousenews.com/city-clerk-in-michigan-faces-election-fraud-charges/", "https://eu.detroitnews.com/story/news/local/oakland-county/2019/09/23/southfield-city-clerk-charged-six-felonies-november-2018-election/2416101001/", "https://eu.freep.com/story/news/politics/2019/09/23/southfield-clerk-sherikia-hawkins-election/2419363001/", "https://apnews.com/article/6304b1e1ffee2aa86d4326ee528fceb4"]}
{"url": "https://facta.news/fuori-contesto/2020/11/10/no-la-contea-di-fairfax-in-virginia-non-ha-dato-100-mila-voti-in-piu-a-biden/", "title": "No, la contea di Fairfax in Virginia non ha dato 100 mila voti in pi\u00f9 a Biden", "content": ["Il 5 novembre 2020 \u00e8 stata pubblicata un\u2019immagine che mostra un tweet pubblicato dall\u2019account \u201cArizona Informer\u201d in cui si legge un messaggio in inglese che informa che la Contea di Fairfax, in Virginia, avrebbe riferito di aver dato accidentalmente al candidato democratico Joe Biden 100.000 voti in pi\u00f9, durante lo spoglio delle elezioni presidenziali statunitensi dello scorso 3 novembre.", "Sempre nell\u2019immagine, sopra il tweet, compare anche questo testo in italiano: \u00abVabb\u00e8, dai, cosa vuoi che siano 100\u2019000 voti, bazzecole, quisquilie, pinzillacchere direbbe Tot\u00f2\u00bb.", "Questo \u00e8 un contenuto fuorviante che veicola una notizia falsa.", "Contattato dai colleghi di Snopes , Gary Scott, direttore delle elezioni della contea di Fairfax , ha chiarito che il giorno delle elezioni, mentre venivano inseriti i conteggi dei voti in un foglio di calcolo Excel, il programma ha accidentalmente contato i risultati per il decimo distretto elettorale tre volte.", "Scott ha aggiunto che l\u2019errore \u00e8 stato corretto nel giro di dieci minuti e specificato che la cifra errata non \u00e8 stata comunque mai inclusa nel conteggio statale della Virginia."], "category": "Fuori Contesto", "publish_date": "2020-11-10", "tags": ["contea di fairfax", "donald trump", "elezioni presidenziali usa", "joe biden", "virginia"], "links": ["https://www.facebook.com/photo.php?fbid=10157618167947327&set=basw.Abq3Y3vt_u0EkZF5-DhVEIIX2OA-0XGE1agQL15bIU66zp5xr6oYaWbffWbuvI_vfLY64onmYf1yZuurGP4bj324LWnb1PjgnpqzjHpdFjt_ldTXa5j9ZK2-FtGT5A7u3XHt05N2qePeRDsS2dTr65HM.3596147130450138.10217031737178061.3493473990738297.10157518736153199.695419384429422.1451269098399014.468090810432269.10157618167947327.2786151835003770&type=1&opaqueCursor=AbrAVsNUTNVhAEzE6uD6yUEsuuIcQysYZ3oq8IfO2_KyaJW4PwxdaFmyEduqt053_-SfbHitZ8hTQsWz1E_WIg--q7U9Zh-ero8SUGMZzvc3UEFojQCbY59ti1s3ZkPTW0XwW3cZsmacgtYm1ZzX-r5Y9xnvMcRXvV-2KL3C-OcMq2ejG9wCuCfrRCArbAfYmJVXRdJ4UIrYCxzyhDXhzWPQndNCKFFczP_Zvr3B5i4O37aSw6J_QqSM-H6w-wBKVJYkWLrKzehdstuQHpCw8teP_5MafiGinorIL2ba4MpAj0HjLat9_KRrEYpX9NNsWED4HZNYcWjtkxDH47n40pemUjSo9MzlgbcoVPViQMCK-nda49wZ7DLVHhaije_i0KSOFZ_2xm-EhukA5PnDAgexmScwmOAvJYEMLp-I54QF4mWpV0Q4nyxWPgI8tvmQzNfQqGhtiyCGblQyWFxA1K1cS9DuMUSJdT9mz34289RDT-X0wTCpR0RVqA3wJXO1Y1auhowAj9zQ8ofaK4cRKoGF4P2bhP_dWMaI0URBXWci8FueBp_1IySA5ew9UFdN0C4h10fvD6unbt9OOjh1K34gsqEnyEKRHK2vOXNoeUOevlZ7qfHSGjR5hYH68gDzZLftUaxQv06GSY1GGFWor4ZYjwq332LxjmdQApx5eS18YQ&theater", "https://twitter.com/AZInformer/status/1323876527801397249", "https://www.snopes.com/fact-check/fairfax-gave-biden-extra-votes/", "https://www.fairfaxcounty.gov/"]}
{"url": "https://facta.news/fuori-contesto/2020/11/10/questo-manichino-non-e-stato-spacciato-per-un-paziente-affetto-da-covid-19/", "title": "Questo manichino non \u00e8 stato spacciato per un paziente affetto da Covid-19", "content": ["Marted\u00ec 10 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato su Facebook il 9 novembre 2020.", "Il post oggetto della nostra verifica contiene l\u2019immagine di un infermiere che attua su un manichino la procedura utilizzata per somministrare ossigeno attraverso un respiratore artificiale e un testo che recita: \u00ab\u2026se ingrandisci vedi che l\u2019intubato \u00e8 un manichino guarda l\u2019attaccatura dei capelli sono disegnati, basta ingrandire l\u2019immagine\u00bb.", "La stessa immagine \u00e8 circolata anche su WhatsApp, diffusa come presunta prova dell\u2019utilizzo di attori sui media al posto di pazienti affetti da Covid-19.", "Ma nessuno \u2013 se non chi ha diffuso l\u2019immagine \u2013 ha provato a spacciare quel manichino per un vero paziente.", "Innanzitutto, quello ritratto nell\u2019immagine \u00e8 realmente un manichino.", "Il fotogramma \u00e8 comparso il 31 marzo 2020 in un servizio dell\u2019emittente televisiva britannica Channel 4 ( qui dal minuto 2\u201945\u2019\u2019).", "L\u2019immagine del manichino serviva a illustrare una frase del servizio che diceva: \u00abIl governatore di New York oggi ha pregato il presidente Trump di inviare subito aiuti, aggiungendo di essere stato costretto ad acquistare respiratori artificiali dalla Cina\u00bb.", "L\u2019immagine aveva dunque il solo scopo di mostrare la macchina utilizzata per la respirazione artificiale ed \u00e8 stata filmata durata una sessione di formazione al Rush University Medical Center di Chicago (Stati Uniti), come si legge sul badge dell\u2019infermiere visibile al minuto 2\u201941\u2019\u2019.", "Lo stesso servizio non cerca in alcun modo di spacciare il manichino per un paziente Covid.", "Come spiega il sito web di fact-checking Lead Stories , la scelta dell\u2019emittente potrebbe essere dovuta a motivi di privacy, dal momento che filmare un manichino comporta meno autorizzazioni (e pi\u00f9 sicurezza per il paziente) rispetto al filmato di un paziente reale."], "category": "Fuori Contesto", "publish_date": "2020-11-10", "tags": ["#verabot", "attori", "channel 4", "coronavirus sars-cov-2", "covid-19", "manichino"], "links": ["https://www.facebook.com/photo.php?fbid=1498671476997464&set=gm.291331118723548&type=1&theater", "https://youtu.be/qIRml8gyeSE?t=165", "https://www.rush.edu/", "https://youtu.be/qIRml8gyeSE?t=161", "https://leadstories.com/hoax-alert/2020/04/fact-check-hospital-caught-red-handed-using-dummies-in-pandemic-footage.html"]}
{"url": "https://facta.news/fuori-contesto/2020/10/30/non-e-vero-che-durante-il-consiglio-supremo-di-difesa-del-27-ottobre-2020-nessuno-indossava-la-mascherina-e-uno-scatto-del-2019/", "title": "Non \u00e8 vero che durante il \u00abConsiglio supremo di difesa del 27 ottobre 2020\u00bb nessuno indossava la mascherina, \u00e8 uno scatto del 2019", "content": ["Venerd\u00ec 30 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 29 ottobre sul social network.", "Il post oggetto della nostra verifica contiene una foto che mostra 11 persone sedute attorno a un tavolo, senza mascherine n\u00e9 distanziamento, tra le quali \u00e8 possibile riconoscere il presidente della Repubblica Sergio Mattarella e il presidente del Consiglio Giuseppe Conte.", "La foto \u00e8 accompagnata da un testo che recita: \u00abConsiglio supremo di difesa del 27 ottobre 2020.", "Fatelo vedere ai Covidioti.", "Altro che No Mask, saranno negazionisti?\u00bb", "Questo contenuto \u00e8 fuorviante e veicola una notizia falsa.", "Come avevamo spiegato in questo articolo , il Consiglio supremo di difesa (Csd) \u00e8 \u00abun organo di rilevanza costituzionale preposto all\u2019esame dei problemi generali politici e tecnici attinenti alla sicurezza e alla difesa nazionale\u00bb presieduto dal presidente della Repubblica e composto dal Presidente del Consiglio dei ministri, dai ministri per gli Affari esteri, dell\u2019Interno, dell\u2019Economia e delle finanze, della Difesa e dello Sviluppo economico e dal Capo di stato maggiore della difesa.", "Il 27 ottobre scorso si \u00e8 realmente tenuta una seduta del Consiglio.", "La fotografia riportata nel post oggetto della nostra verifica risale tuttavia ad una precedente convocazione del Csd, quella tenutasi l\u201911 novembre 2019 (la foto in questione \u00e8 presente nella gallery del sito del Quirinale relativa a quella giornata).", "Si tratta quindi di un evento precedente allo scoppio dell\u2019emergenza sanitaria globale.", "Com\u2019\u00e8 possibile invece notare osservando le foto del 27 ottobre scorso, tutti i partecipanti alla riunione hanno indossato le mascherine."], "category": "Fuori Contesto", "publish_date": "2020-10-30", "tags": ["#verabot", "consiglio supremo di difesa", "coronavirus sars-cov-2", "covid-19", "giuseppe conte", "mascherina", "sergio mattarella"], "links": ["https://www.facebook.com/521291347938840/posts/3431046456963300", "https://facta.news/notizia-falsa/2020/10/26/no-il-consiglio-supremo-di-difesa-convocato-da-mattarella-per-il-27-ottobre-non-ha-il-potere-di-dichiarare-lo-stato-di-guerra/", "https://www.quirinale.it/elementi/50937", "https://www.quirinale.it/elementi/40589", "https://www.quirinale.it/elementi/40583#&gid=1&pid=6", "https://www.quirinale.it/elementi/50932#&gid=1&pid=1"]}
{"url": "https://facta.news/notizia-falsa/2020/10/30/il-messaggio-sulle-raccomandazioni-per-prevenire-la-covid-19-non-e-stato-elaborato-dagli-operatori-sanitari-e-contiene-informazioni-false/", "title": "Il messaggio sulle raccomandazioni per prevenire la Covid-19 non \u00e8 stato elaborato dagli operatori sanitari e contiene informazioni false", "content": ["Gioved\u00ec 29 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un messaggio, circolato anche su Facebook, dove vengono elencate una serie di indicazioni e raccomandazioni che sarebbero state preparate dagli \u00aboperatori sanitari\u00bb in riferimento all\u2019infezione da nuovo coronavirus Sars-Cov-2 e su come prevenirla.", "Nel messaggio si sostiene che dopo l\u2019infezione \u00abi sintomi compaiono dal terzo giorno\u00bb e che nella prima fase della malattia i sintomi sarebbero \u00abdolore al corpo, dolore agli occhi, mal di testa, vomito, diarrea, naso che cola o congestione nasale, decomposizione, bruciore agli occhi, bruciore durante la minzione, sensazione di febbre, gola graffiata (mal di gola)\u00bb.", "Nel testo si legge che \u00e8 molto importante in questa prima fase bere molta acqua \u00abper mantenere la gola secca e per liberare i polmoni\u00bb.", "Il messaggio passa poi alla descrizione della seconda fase (\u00abdal 4\u00b0 all\u20198\u00b0 giorno\u00bb): \u00abPerdita di gusto e/o odore, affaticamento con il minimo sforzo, dolore al petto (gabbia toracica), rafforzamento del torace, dolore nella parte bassa della schiena (nella zona dei reni), il virus attacca le terminazioni nervose\u00bb.", "In questa seconda parte del messaggio viene anche spiegato che durante questo stadio dell\u2019infezione \u00e8 richiesta \u00abmolta idratazione e vitamina C\u00bb.", "Infine viene descritta la terza fase ( \u00abIl giorno 9 inizia la fase di guarigione, che pu\u00f2 durare fino al giorno 14 (convalescenza)\u00bb) e vengono fornite una serie di raccomandazioni da seguire perch\u00e9 \u00abla prevenzione non \u00e8 mai troppa!\u00bb.", "\u00abSedersi al sole per 15-20 minuti, riposare e dormire per almeno 7-8 ore, bere 1 litro e mezzo di acqua al giorno, tutti gli alimenti devono essere caldi (non freddi), tieni presente che il pH del coronavirus varia da 5,5 a 8,5.", "Quindi tutto ci\u00f2 che dobbiamo fare per eliminare il virus \u00e8 mangiare pi\u00f9 cibi alcalini, al di sopra del livello di acido del virus come Come Banane, Lime 9,9 pH, Giallo limone 8.2 pH, Avocado pH 15,6, Aglio pH 13,2, Mango, pH 8,7, Mandarino, pH 8,5, Ananas 12,7 pH, Arance 9.2 pH\u00bb.", "Si tratta di un contenuto originariamente diffuso negli scorsi mesi in lingua spagnola, smentito ufficialmente dalle autorit\u00e0 argentine il 29 agosto 2020 e che veicola una serie di notizie false e prive di fondamento scientifico.", "Inoltre, non risulta essere stato elaborato da nessuna associazione di operatori sanitari.", "Andiamo con ordine e iniziamo dalla presunta suddivisione in tre fasi della Covid-19.", "In realt\u00e0 di questa divisione non si trova riscontro nella letteratura scientifica.", "Sono state effettivamente pubblicate alcune analisi della progressione della Covid-19 che divide la malattia in tre fasi , ma si tratta di una divisione completamente diversa (divisa in \u00abfase iniziale\u00bb, \u00abcoinvolgimento polmonare\u00bb e \u00abreazione iper-infiammatoria e trombotica\u00bb).", "Parliamo ora dei sintomi.", "L\u2019Organizzazione mondiale della Sanit\u00e0 (Oms) e il ministero della Salute, in collaborazione con l\u2019Istituto superiore di sanit\u00e0 (Iss), hanno spiegato ( qui e qui ) che i sintomi della Covid-19 variano sulla base della gravit\u00e0 della malattia.", "Quelli pi\u00f9 comuni sono febbre, tosse secca e fatica.", "Altri sintomi, meno comuni e che possono interessare i pazienti, includono la perdita di gusto o dell\u2019olfatto, la congestione nasale, la congiuntivite, la gola infiammata, il mal di testa, il dolore muscolare o articolare, vari tipi di eruzioni cutanee, la nausea o il vomito, la diarrea, i brividi o le vertigini.", "I sintomi gravi della malattia sono invece fiato corto, perdita di appetito, confusione, dolore o pressione persistenti al petto e febbre alta (superiore a 38 gradi).", "Quindi, per quanto riguarda i sintomi (lievi e gravi), il testo ne elenca una serie che trovano riscontro anche in fonti ufficiali.", "Non compaiono, invece, nelle fonti ufficiali il bruciore mentre si urina e il dolore alla parte basse della schiena.", "Almeno un singolo report clinico descrive mal di schiena come sintomo della Covid-19, e ci sono altre testimonianze informali (da prendere quindi con cautela) in merito.", "Riguardo poi alla possibilit\u00e0 che che il virus attacchi le terminazioni nervose, esistono dei sospetti, come suggerito in questa rassegna della letteratura scientifica sulle complicazioni neurologiche da Covid-19.", "Vediamo ora il periodo di incubazione della Covid-19, cio\u00e8 la durata fra l\u2019esposizione iniziale al virus Sars-Cov-2 e l\u2019inizio dei sintomi della malattia.", "Il Centro europeo per la prevenzione e il controllo delle malattie ( Ecdc ) ha spiegato che il periodo di incubazione mediano per la Covid-19 \u00e8 di cinque/sei giorni, con un intervallo che va da un minimo di due giorni a un massimo di due settimane.", "I Centers for Disease Control and Prevention \u2013 agenzia federale di controllo sulla sanit\u00e0 pubblica degli Stati Uniti d\u2019America \u2013 hanno riportato che il tempo mediano di incubazione per Covid-19 risulta essere di 4-5 giorni.", "Secondo un altro studio , il tempo di incubazione mediano \u00e8 di 7,7 giorni.", "Quanto riportato nel messaggio oggetto della nostra analisi \u2013 \u00abi sintomi compaiono dal terzo giorno\u00bb \u2013 \u00e8 quindi un dato impreciso.", "Passiamo poi ai rimedi elencati e riportati come utili alla prevenzione contro la Covid-19.", "Nel testo si legge che \u00e8 molto importante bere acqua.", "Come aveva spiegato a marzo William Schaffner \u2013 esperto di malattie infettive presso la Vanderbilt University negli Stati Uniti d\u2019America \u2013 all\u2019 Associated Press , bere pi\u00f9 acqua previene la disidratazione ma non impedisce di essere infettati dal virus.", "Anche l\u2019Istituto superiore di sanit\u00e0 (Iss) in Italia ha chiarito che bere acqua non serve per prevenire il contagio da nuovo coronavirus.", "Il messaggio sostiene poi che durante la malattia \u00e8 richiesta l\u2019assunzione di vitamina C. A marzo Andrea Gori , direttore del reparto di Malattie infettive presso il Policlinico di Milano, aveva spiegato ad Adnkronos che \u00abnessuna vitamina C, nessuna terapia con integratori.", "In questo momento non esiste una profilassi efficace per il coronavirus\u00bb.", "Aspetto confermato anche dall\u2019Iss: \u00abNon ci sono evidenze scientifiche che provino un\u2019azione della vitamina C sul virus\u00bb.", "Anche \u00absedersi al sole per 15-20 minuti\u00bb come forma di prevenzione alla Covid-19 non ha alcuna evidenza scientifica e si tratta di una notizia falsa, come hanno spiegato ( qui e qui ) l\u2019Organizzazione mondiale della sanit\u00e0 e l\u2019Istituto superiore di sanit\u00e0.", "Nel testo oggetto della nostra analisi viene poi raccomandato di \u00abriposare e dormire per almeno 7-8 ore\u00bb.", "Il National Heart, Lung and Blood Institute all\u2019interno dei Nih (National Institutes of Health) americano ha descritto , a settembre 2020, che effettivamente un buon sonno pu\u00f2 aiutare il sistema immunitario ed \u00e8 di supporto nel recupero, se si ha una malattia con sintomi lievi.", "Ma questo non significa che dormire bene previene l\u2019infezione da Covid-19.", "Per quanto riguarda il cibo si legge che \u00abtutti gli alimenti devono essere caldi\u00bb.", "Si tratta di una frase non molto chiara: di certo il virus non sopravvive sul cibo caldo e quindi, a voler essere estremamente previdenti, meglio cuocere .", "Non ci sono per\u00f2 evidenze di infezione passata attraverso il cibo, secondo l\u2019Oms .", "La testata di fact-checking Newsmeter , parte dell\u2019International Fact Checking Network, ha smentito la falsa notizia per cui il virus responsabile della Covid-19 si trasmetterebbe tramite cibo surgelato.", "Infine, nel messaggio che stiamo analizzando si sostiene che il \u00abpH del coronavirus varia da 5,5 a 8,5\u00bb e che quindi \u00abtutto ci\u00f2 che dobbiamo fare per eliminare il virus \u00e8 mangiare pi\u00f9 cibi alcalini, al di sopra del livello di acido del virus\u00bb.", "Anche in questo caso si tratta di una notizia falsa.", "Sarah Stanley, professoressa associata di malattie infettive e vaccinologia presso l\u2019Universit\u00e0 della California, ad aprile 2020 aveva chiarito dell\u2019 Associated Press che \u00abun virus in s\u00e9 non ha un pH\u00bb perch\u00e9 il pH \u2013 cio\u00e8 il livello di acidit\u00e0 di una soluzione acquosa \u2013 \u00ab\u00e8 qualcosa che si applica a una soluzione a base d\u2019acqua, che non \u00e8 un virus\u00bb.", "Non esistono poi evidenze scientifiche che dimostrano che i cibi alcalini proteggano dalla Covid-19, come si pu\u00f2 leggere qui , qui , qui , qui , qui e qui .", "In conclusione, nel testo oggetto della nostra verifica vengono forniti dei valori errati di acidit\u00e0/alcalinit\u00e0 (ovvero di pH) degli alimenti elencati.", "Ad esempio si legge che il pH dell\u2019avocado sarebbe di 15,6 quando in realt\u00e0 \u00e8 di circa 6,5 , mentre il livello di pH dell\u2019ananas non \u00e8 12,7, ma varia da 3,4 a 4,3 .", "Anche quello dell\u2019arancia non \u00e8 corretto: nel testo si legge che ha un pH pari a 9,2, mentre dipende dalla specie: pu\u00f2 variare da 3 a 5,5 .", "Il mango non ha un pH di 8,7, ma varia in realt\u00e0 a seconda della tipologia, tra 3,3 e 4,6 .", "Infine, il pH dell\u2019aglio \u00e8 di circa 5,8 , e non 13,2."], "category": "Notizia Falsa", "publish_date": "2020-10-30", "tags": ["#verabot", "acqua", "covid-19", "febbre", "istituto superiore di sanit\u00e0", "nuovo coronavirus sars-cov-2", "oms", "operatori sanitari", "ph", "sintomi", "tosse"], "links": ["https://www.facebook.com/sgabrieli/posts/10221486669310067", "https://www.mendoza.gov.ar/prensa/advierten-sobre-una-falsa-cadena-de-whatsapp-con-un-mensaje-de-profesionales-de-la-salud/", "https://journals.physiology.org/doi/full/10.1152/physrev.00020.2020", "https://www.nature.com/articles/s41379-020-0603-3#Sec9", "https://www.italfarmaco.com/LinkClick.aspx?fileticket=CBv1GXXKrz4%3D&portalid=0&language=en-US&timestamp=1588322658547", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses#:~:text=symptoms", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses#:~:text=symptoms", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=234", "https://onlinelibrary.wiley.com/doi/full/10.1002/ccr3.3208", "https://www.healthline.com/health-news/from-back-pain-to-coughing-life-with-long-haul-covid-19#Multiple-rounds-of-treatment", "https://www.ncbi.nlm.nih.gov/pmc/articles/PMC7413162/", "https://europa.eu/european-union/about-eu/agencies/ecdc_it", "https://www.ecdc.europa.eu/en/covid-19/latest-evidence/infection", "https://www.cdc.gov/coronavirus/2019-ncov/hcp/clinical-guidance-management-patients.html", "https://advances.sciencemag.org/content/6/33/eabc1202", "https://apnews.com/afs:Content:8551030197", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "https://www.policlinico.mi.it/reparti/140/malattie-infettive", "https://www.adnkronos.com/fatti/cronaca/2020/03/11/coronavirus-catena-chat-vitamina-fake-news_ZzDgLnQG58ztZQL5NYtcHM.html?refresh_ce", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "https://www.who.int/emergencies/diseases/novel-coronavirus-2019/advice-for-public/myth-busters", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "https://www.nhlbi.nih.gov/news/2020/covid-and-sleep-better-slumber-during-pandemic-may-help-protect-your-health", "https://www.nationalgeographic.com/science/2020/10/sleep-more-reduce-coronavirus-risk/", "https://www.healthing.ca/diseases-and-conditions/coronavirus/food-covid-doesnt-like-it-hot", "https://www.who.int/news-room/q-a-detail/coronavirus-disease-covid-19-food-safety-and-nutrition", "https://newsmeter.in/fact-check-no-coronavirus-does-not-spread-through-frozen-food/", "https://apnews.com/article/8703572316", "https://www.treccani.it/enciclopedia/ph/", "https://apnews.com/article/8703572316", "https://www.efe.com/efe/espana/efeverifica/consumir-alimentos-alcalinos-no-protege-del-coronavirus/50001435-4272618", "https://factcheck.afp.com/health-experts-say-there-no-evidence-eating-alkaline-foods-can-prevent-or-cure-covid-19", "https://piaui.folha.uol.com.br/lupa/2020/04/16/verificamos-ph-alimentos-covid/", "https://maldita.es/malditaciencia/2020/10/27/no-consumir-alimentos-alcalinos-no-ayuda-a-combatir-el-coronavirus/", "https://chequeado.com/el-explicador/no-consumir-alimentos-alcalinos-no-cura-el-nuevo-coronavirus/", "https://www.blogs.unicamp.br/covid-19/a-desinformacao-azeda-sobre-o-limao-na-covid-19/", "http://www.arrowscientific.com.au/index.php?option=com_content&view=article&id=61:ph-values-of-foods-and-food-products&catid=17&Itemid=31", "http://www.arrowscientific.com.au/index.php?option=com_content&view=article&id=61:ph-values-of-foods-and-food-products&catid=17&Itemid=31", "http://www.arrowscientific.com.au/index.php?option=com_content&view=article&id=61:ph-values-of-foods-and-food-products&catid=17&Itemid=31", "http://www.arrowscientific.com.au/index.php?option=com_content&view=article&id=61:ph-values-of-foods-and-food-products&catid=17&Itemid=31"]}
{"url": "https://facta.news/notizia-imprecisa/2020/10/30/nessuna-stima-indica-che-lo-stato-spende-2-000-euro-per-ogni-paziente-covid-19/", "title": "Nessuna stima indica che lo Stato spende 2.000 euro per ogni paziente Covid-19", "content": ["Gioved\u00ec 29 ottobre 2020 la redazione di Facta ha ricevuto diverse segnalazioni via WhatsApp che chiedevano di verificare un passaggio dell\u2019intervista rilasciata il 20 ottobre 2020 dall\u2019 ex direttore della Protezione civile Guido Bertolaso al quotidiano Libero .", "Il passaggio in questione \u00e8 una risposta di Bertolaso, che durante l\u2019intervista dichiara: \u00abGli ospedali italiani dovrebbero alleggerire prima possibile i loro reparti Covid e distribuire i malati per curarli meglio.", "Spesso ci\u00f2 non avviene per ragioni economiche: il drg ( Diagnosis related groups : il sistema di retribuzione degli ospedali per ogni attivit\u00e0 di cura, ndr): riconosce 2.000 euro al giorno per ogni paziente di Covid-19.", "Un ospedale con 100 malati di Covid in reparto riceve dalla propria Regione, e quindi dallo Stato, 200.000 euro quotidiani.", "Come si pu\u00f2 pensare che spontaneamente i vari ospedali si privino di malati di Covid per mandarli altrove?\u00bb.", "Si tratta di un\u2019affermazione fuorviante.", "Guido Bertolaso fa riferimento ai Diagnosis related groups (Raggruppamenti omogenei di diagnosi), un sistema creato nel 1967 a Yale dal gruppo di ricerca guidato dal dottor Robert Fetter , con l\u2019obiettivo di attribuire un valore economico alle cure offerte da un ospedale.", "L\u2019intento era quello di razionalizzare le risorse in base alla performance operativa degli ospedali e tale metodo \u00e8 attualmente utilizzato dallo Stato italiano per valutare la quantit\u00e0 di risorse da destinare a ogni singolo istituto pubblico di cura.", "Per questo motivo un decreto del ministero della Salute del 18 ottobre 2012 ha fissato un vero e proprio tariffario delle prestazioni ospedaliere, pubblicato in Gazzetta ufficiale.", "Ad ogni prestazione corrisponde dunque un costo, calcolato sulla base del costo del trattamento per l\u2019ospedale e tenendo conto complessit\u00e0 della cura.", "Trattandosi di una tabella stilata nel 2012, non \u00e8 naturalmente presente una voce relativa al trattamento della malattia da nuovo coronavirus, nota come Covid-19.", "Il costo sostenuto dal Sistema sanitario nazionale per la cura dei pazienti Covid viene dunque calcolato in base al codice relativo ai sintomi con cui i pazienti si presentano in ospedale.", "Attualmente non esiste un calcolo ufficiale del costo (e del relativo rimborso) per ogni singolo paziente Covid, ma una stima dettagliata \u00e8 contenuta nell\u2019Instant Report dell\u2019Altems, un report pubblicato il 4 giugno 2020 dall\u2019Alta scuola di economia e management dei servizi sanitari dell\u2019Universit\u00e0 Cattolica.", "Secondo il rapporto, \u00abal 60 per cento dei ricoveri viene riconosciuto il DRG 79\u00bb ovvero quello relativo alle \u00abInfezioni e infiammazioni respiratorie\u00bb per pazienti con et\u00e0 superiore ai 17 anni.", "Annotando il numero complessivo dei ricoveri, la percentuale di ricoveri registrati per ogni singola voce della tabella e il costo di ogni singolo trattamento, il rapporto conclude che lo Stato spende 1.425 euro al giorno per ogni singolo ricovero in terapia intensiva, 8.476 euro a paziente per i ricoveri ordinari da Covid-19 (considerando una degenza media di 12 giorni, si tratterebbe di 706 euro al giorno).", "La redazione di Facta ha contattato l\u2019ufficio stampa della Ragioneria generale dello Stato per ottenere una conferma di queste stime.", "Siamo al momento in attesa di una risposta che, se ricevuta, verr\u00e0 inserita come aggiornamento nel nostro articolo.", "In conclusione, la cifra di \u00ab2.000 euro al giorno\u00bb per ogni singolo paziente Covid non \u00e8 presente in alcun calcolo ufficiale.", "Le uniche stime in nostro possesso parlano di un costo per il Servizio sanitario nazionale molto pi\u00f9 basso, tra i 706 e 1.425 euro al giorno per singolo paziente.", "Tale cifra, in ogni caso, non rappresenta un guadagno per l\u2019ospedale ed \u00e8 rapportata ai costi sostenuti dalla singola struttura durante il trattamento del paziente."], "category": "Notizia imprecisa", "publish_date": "2020-10-30", "tags": ["#verabot", "coronavirus sars-cov-2", "covid-19", "diagnosis related groups", "guido bertolaso", "ospedali", "ricoveri covid", "sistema sanitario nazionale"], "links": ["https://www.liberoquotidiano.it/news/personaggi/24934683/guido-bertolaso-coronavirus-situazione-fuori-controllo-ospedali-due-mesi-autonomia.html", "https://www.treccani.it/enciclopedia/guido-bertolaso/", "http://www.salute.gov.it/portale/temi/p2_6.jsp?lingua=italiano&id=1349&area=ricoveriOspedalieri&menu=vuoto", "https://www.researchgate.net/scientific-contributions/2005920609-Robert-B-Fetter", "https://www.trovanorme.salute.gov.it/norme/dettaglioAtto?id=45074&completo=true", "https://www.trovanorme.salute.gov.it/norme/renderPdf.spring?seriegu=SG&datagu=28/01/2013&redaz=13A00528&artp=1&art=1&subart=1&subart1=10&vers=1&prog=001", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses#:~:text=symptoms", "https://altems.unicatt.it/altems-report%2010%20altems.pdf", "https://altems.unicatt.it/altems-report%2010%20altems.pdf#page=63", "https://altems.unicatt.it/altems-report%2010%20altems.pdf#page=65", "https://www.ars.toscana.it/2-articoli/4355-ricoveri-covid-19-in-toscana-prime-analisi-ars-toscana.html"]}
{"url": "https://facta.news/notizia-falsa/2020/11/02/la-home-page-de-il-sole-24-ore-con-lipotesi-di-far-slittare-le-tredicesime-dei-dipendenti-pubblici-e-falsa/", "title": "La home page de Il Sole 24 Ore con l\u2019ipotesi di \u00abfar slittare le tredicesime\u00bb dei dipendenti pubblici \u00e8 falsa", "content": ["Il 2 novembre 2020 su Facebook \u00e8 stata pubblicata una foto che mostra una presunta home page datata 31 ottobre 2020 del sito de Il Sole 24 Ore in cui si legge: \u00abNuovi provvedimenti allo studio del Governo per fronteggiare la crisi economica.", "I tecnici del Mef starebbero studiando la fattibilit\u00e0 di far slittare il pagamento delle tredicesime dei pubblici dipendenti al mese di aprile 2021.", "Con questa operazione si renderebbero subito disponibili oltre 5 miliardi di Euro da impiegare a sostegno delle famiglie duramente colpite dalla crisi economica\u00bb.", "Questa \u00e8 una notizia falsa.", "Il Sole 24 Ore ha chiarito che la home page mostrata in foto \u00e8 falsa e che le notizie riportate nell\u2019immagine oggetto della nostra verifica sono prive di fondamento."], "category": "Notizia Falsa", "publish_date": "2020-11-02", "tags": ["#verabot", "covid-19", "dipendenti pubblici", "mef", "nuovo coronavirus", "nuovo coronavirus sars-cov-2", "pubblica amministrazione"], "links": ["https://www.facebook.com/photo.php?fbid=10224562894923589&set=basw.Abqx2w-JasKto0XyghZdzjiAaVsG5xtJFx3eD6m5YIyxgrWdF6cYcI4pZbmPBHxGYcWsu8RWXIVSC0AVPfTaDiZ2rqsdwgtOpQQotZphcaSfKHntAs5u-y0fvOoGkosviNkDWIBY5Dcm8sLauFu_kxZ5LKfk9nnCX67utWFX0JBTJqv_7uo-Fg6U4ylR3DBnr43wDVz5HPG1Pq8BfK2kfdlit42_X1CPIWar3G2qAaovpQ.10224044568005787.10224562894923589.2431636417130477.3955100724517608.10220834817213258.10207655984354719.3438023989645854.10219189061979199.10224142442216898&type=1&theater", "https://www.ilsole24ore.com/art/covid-occhio-fake-news-misure-governo-ADxbsbz?utm_term=Autofeed&utm_medium=FBSole24Ore&utm_source=Facebook&fbclid=IwAR0do0mFzAxdGD8oikAoxsjZeyJMVV1jfoR9fs1UdVvlBfM_6SX5Fm6Ap4c#Echobox=1604258009"]}
{"url": "https://facta.news/notizia-falsa/2020/11/02/no-sean-connery-non-ha-mai-scritto-questa-lettera-a-steve-jobs/", "title": "No, Sean Connery non ha mai scritto questa lettera a Steve Jobs", "content": ["Il 1 novembre 2020 su Facebook \u00e8 stata pubblicata un\u2019immagine che mostra una presunta lettera che l\u2019attore scozzese Sean Connery, morto lo scorso 31 ottobre a 90 anni, avrebbe inviato nel 1998 a Steve Jobs, cofondatore di Apple scomparso nel 2011.", "Nel testo si legge: \u00abI will say this one more time.", "You do understand English, don\u2019t you?", "I do not sell my soul for Apple or any other company.", "I have no interest in \u2018changing the world\u2019 as you suggest.", "You have nothing that I need or want.", "You are a computer salesman \u2014 I am fucking JAMES BOND!", "I can think of no quicker way ti destroy my carrer than to appear in one of your crass adverts.", "Please do not contact me again\u00bb (in italiano: \u00abLo dir\u00f2 ancora una volta.", "Capisci l\u2019inglese, vero?", "Non vendo la mia anima per Apple o altre societ\u00e0.", "Non ho alcun interesse a \u201ccambiare il mondo\u201d come suggerisci.", "Non hai niente di cui ho bisogno o voglio.", "Sei un venditore di computer \u2013 Io sono JAMES BOND, cazzo!", "Non riesco a pensare a un modo pi\u00f9 veloce per distruggere la mia carriera che apparire in una delle tue pubblicit\u00e0 grossolane.", "Per favore non contattarmi pi\u00f9\u00bb).", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abIl mio personale tributo a Connery: una lettera che invi\u00f2 a Steve Jobs.", "Scotland The Brave!\u00bb.", "L\u2019immagine oggetto della nostra analisi veicola una notizia falsa.", "Come hanno ricostruito i colleghi fact-checker statunitensi di PolitiFact , la lettera non \u00e8 stata scritta dall\u2019attore scozzese.", "Si tratta in realt\u00e0 di un falso pubblicato nel 2011 da Scoopertino , sito satirico che nelle proprio informazioni specifica di pubblicare notizie immaginarie."], "category": "Notizia Falsa", "publish_date": "2020-11-02", "tags": ["sean connery", "steve jobs"], "links": ["https://www.facebook.com/photo.php?fbid=10157920920566342&set=basw.Abq3Rs-7evnnnYiwLonu5rUC1yHh6QNkUnCBxsh_utAiK-3kH1KKeS-zLZlVscV7Gt4gNR3Yulq3Mg-9Yra5ATu9U-z4ubOqON4fY2Ar2jPG6SObLQ6oaEguFbDlxxazxNuGhqEmCqVTIunWb7SAc01i.10157920920566342.10215003132852858.956944614348898.2012048715523059.634943813192858.1638760936298811&type=1&opaqueCursor=Abq3ajTdOoeE_DDartwkcwJTNqP5KCwAhi1AfgJ9CuCbkouT_g-D-PdErBJqKdU-tBV5BScSqoZZ55N2bdp5CiCoV_5mJNNo4Bb67GuQxQA-tU5HI4sTe0c3m6cfUcCG95gFsGND00E830nDCFShqQtFO0ZBcVWvykoKB9W7aKj2pP-s2djdfOIcK84tbINNf3qz3lPB1Ysa3TkW7GPt_LvBQn42Uc03CSLfoX1eXafORAGAwO038zY54aMqM1mMaJ_G_HGeXg7JF-W9NVAuOBMArAOONIa4fOrShDD3910i5BzIIWtGQWw1a8eW35FuUbqiE3VBPPR2LhN6c-DE1AKRZ1d8qIlfnMa-19QIbNA69MyeHWkrETwImDZFQ4MwpcOxZ1h38wntWQha8UE6NsHx3wVS29qA_QZsCugcP6fsJtTdoQf5jF3Uk9-6uQ7ieoxy286O1VT8g0YG4tHMs8rZT_ArH75eh2MLXV8l-9_t_QLGbpIny9eulx5jaC0uDJ8v43B0t5mJdj_pAQJIJqWu2GTBbD_933dvGSfx9s0Hpcr3R1F2TMrO7AoXLDdCCtDcvxyvU0s8zGruqwi0RpfctgvbdlZOc66IGXkCfH3LGx63aUURfxBAhnL88QFr9haInDWuOvcoveY-TlsQKKqNOyBEQeSRevU-g0ST81AGYQ&theater", "https://www.bbc.com/news/entertainment-arts-54761824", "https://www.politifact.com/factchecks/2020/oct/31/viral-image/fake-sean-connery-letter-steve-jobs-spreads-wake-h/", "https://archive.is/uTCs3", "https://scoopertino.com/about-scoopertino/"]}
{"url": "https://facta.news/notizia-imprecisa/2020/11/02/non-e-ancora-sicuro-che-assumere-aspirina-sia-daiuto-per-la-covid-19/", "title": "Non \u00e8 ancora sicuro che assumere aspirina sia d\u2019aiuto per la Covid-19", "content": ["Il 29 ottobre 2020 la redazione di Facta ha ricevuto via WhatsApp la richiesta di verificare un articolo pubblicato da Agi il 28 ottobre 2020 dal titolo \u201cAbbiamo i farmaci anti Covid ma pochi lo sanno\u201d.", "Nel corpo dell\u2019articolo si legge che secondo il cardiochirurgo \u00abi pazienti [Covid n.d.r.] possono essere trattati a domicilio con aspirina, cortisone ed eparina\u00bb.", "Il riferimento \u00e8 alla notizia \u2013 che, anche in questo caso, ci \u00e8 stata segnalata via WhatsApp \u2013 circolata a partire dal 28 ottobre 2020 e secondo cui \u00abl\u2019aspirina potrebbe ridurre il rischio dei pazienti con Covid-19 ricoverati di ammalarsi gravemente e morire.\u00bb", "Le dichiarazioni di Spagnolo e la notizia segnalata non sono in pieno contrasto con le evidenze scientifiche, ma necessitano di essere prese con la dovuta cautela.", "Vediamo perch\u00e9.", "Sui farmaci cortisonici \u2013 come, ad esempio, il desametasone , un antinfiammatorio che normalmente si usa per la terapia di allergie, malattie dermatologiche, asma e altri disturbi \u2013 \u00e8 vero che le linee guida dell\u2019Organizzazione mondiale della sanit\u00e0 (Oms) basandosi su due meta-analisi che raccolgono i risultati di otto test clinici randomizzati raccomandano l\u2019uso di cortisonici in casi gravi di Covid-19.", "Le linee guida dell\u2019Oms per\u00f2, sulla base degli stessi dati, non raccomandano al momento l\u2019uso domiciliare di cortisonici in casi non gravi, con alcune evidenze (anche se non molto sicure al momento, in quanto i dati sono, secondo l\u2019Oms, \u00abseriamente imprecisi\u00bb) che possa aumentare, invece che diminuire, la mortalit\u00e0.", "Per quanto riguarda l\u2019eparina, avevamo gi\u00e0 discusso il suo ruolo nel trattamento della Covid-19.", "Alcuni studi suggeriscono che l\u2019eparina possa portare a una prognosi migliore e a una diminuzione di mortalit\u00e0 in alcune classi di pazienti.", "Si tratta per\u00f2 di un farmaco con costi e benefici: almeno uno studio dell\u2019Universit\u00e0 di Padova ha riscontrato un rischio superiore di emorragie con la somministrazione di eparina e conseguente mortalit\u00e0 pi\u00f9 elevata.", "La societ\u00e0 americana di ematologia ha suggerito ai pazienti Covid-19 di partecipare ai test clinici sull\u2019uso dell\u2019eparina invece che di usarla direttamente in circostanze in cui non ci sono ancora evidenze scientifiche della sua utilit\u00e0.", "Infine, l\u2019aspirina.", "I due articoli a noi segnalati si riferiscono a uno studio scientifico pubblicato sulla rivista medico-scientifica Anesthesia & Analgesia il 21 ottobre 2020 da parte di un ampio team di medici statunitensi.", "Lo studio raccontato nell\u2019articolo di Agi confronta 98 pazienti a cui \u00e8 stata somministrata aspirina a casa\u00a0 nei 7 giorni precedenti o nelle 24 ore successive al ricovero, confrontati con 314 pazienti che non hanno assunto aspirina.", "Quello che \u00e8 stato osservato \u00e8 che i pazienti Covid-19 ricoverati che avevano assunto aspirina hanno avuto tassi inferiori di ricovero in terapia intensiva, meno necessit\u00e0 di ventilazione meccanica e minore mortalit\u00e0.", "Si tratta di un cosiddetto studio retrospettivo: non \u00e8 una sperimentazione clinica rigorosa, ma uno studio che va a vedere, a posteriori, le condizioni dei pazienti che avevano o meno assunto aspirina, e trova una correlazione con il loro stato clinico.", "L\u2019ipotesi \u00e8 che l\u2019aspirina possa aiutare i pazienti affetti da Covid-19 in quanto ridurrebbe la coagulazione del sangue.", "L\u2019eccessiva coagulazione sanguigna infatti \u00e8 considerata sempre pi\u00f9 un aspetto critico nella malattia Covid-19.", "Tutto quello che pu\u00f2 fare uno studio di\u00a0 questo tipo \u00e8 trovare delle correlazioni, ma ricordiamo che correlazione non significa che ci sia un sicuro rapporto causa-effetto.", "\u00c8 possibile infatti che si tratti di una correlazione fittizia, dovuta a fattori indiretti.", "Come viene sostenuto nello studio stesso: \u00abI limiti del nostro studio includono il suo design [\u2026] e il campione modesto di pazienti, che ne limita la generalit\u00e0 e l\u2019abilit\u00e0 di correggere completamente per fattori confondenti [\u2026] I pazienti nel gruppo che ha assunto aspirina potrebbero aver ricevuto cure mediche diverse a causa delle loro maggiori comorbidit\u00e0, portando a differenze nel trattamento.", "Inoltre non abbiamo registrato l\u2019assunzione di altre medicine che sono associate con la coagulazione del sangue, come contraccettivi orali e terapie ormonali, e differenze nell\u2019uso di questi farmaci potrebbe aver confuso i nostri risultati\u00bb.", "Lo studio quindi ci mette davanti a un\u2019ipotesi plausibile e interessante, ma tutta da verificare.", "Di per s\u00e9 non ci sono conclusioni definitive.", "Lo dichiarano gli stessi autori: \u00abUno studio pi\u00f9 grande sar\u00e0 necessario per confermare i nostri risultati e capire quanto le relazioni da noi osservate siano causali.", "Fino a quando non verr\u00e0 fatto un trial clinico controllato e randomizzato, \u00e8 imperativo mantenere un cauto ottimismo e bilanciare i rischi noti dell\u2019aspirina contro i suoi potenziali benefici, nei pazienti affetti da Covid-19\u00bb.", "In conclusione, anche se \u00e8 vero che ci sono alcune evidenze scientifiche preliminari a favore dell\u2019uso dell\u2019aspirina e che il ruolo di cortisone ed eparina deve essere ulteriormente investigato, non \u00e8 vero, ad oggi, che l\u2019assunzione domiciliare di cortisone, eparina e aspirina sia una terapia anti-Covid-19 ufficialmente raccomandabile, in quanto non \u00e8 ancora chiaro il rapporto costi-benefici di queste terapie."], "category": "Notizia imprecisa", "publish_date": "2020-11-02", "tags": ["#verabot", "aspirina", "coronavirus sars-cov-2", "cortisone", "covid-19", "farmaci covid-19", "studi clinici"], "links": ["https://www.agi.it/cronaca/news/2020-10-28/covid-cardiochirurgo-spagnolo-aspirina-eparina-cortisone-per-fermarlo-10100998/", "https://www.gvmnet.it/medici/spagnolo-salvatore-(1)", "https://gds.it/articoli/salute/2020/10/27/coronavirus-secondo-uno-studio-laspirina-riduce-complicanze-e-rischio-di-morte-72583bd6-43c4-446c-94ad-93cad6fbfdc6/#.X5hgmpjMd8I.whatsapp", "https://www.humanitas.it/enciclopedia/principi-attivi/antinfiammatori/desametasone", "https://www.who.int/publications/i/item/WHO-2019-nCoV-Corticosteroids-2020.1", "https://facta.news/storie/2020/10/19/la-conferenza-stampa-del-dottor-bacco-e-un-elenco-di-informazioni-false-o-fuorvianti/", "https://www.thelancet.com/journals/ebiom/article/PIIS2352-3964(20)30345-5/fulltext", "https://onlinelibrary.wiley.com/doi/full/10.1111/jth.14817", "https://onlinelibrary.wiley.com/doi/full/10.1111/jth.15022", "https://www.hematology.org/covid-19/covid-19-and-vte-anticoagulation", "https://journals.lww.com/anesthesia-analgesia/Abstract/9000/Aspirin_Use_is_Associated_with_Decreased.95423.aspx", "https://www.wired.it/scienza/medicina/2020/07/13/coronavirus-coaguli-sangue-organo/?refresh_ce=", "https://journals.lww.com/anesthesia-analgesia/Abstract/9000/Aspirin_Use_is_Associated_with_Decreased.95423.aspx"]}
{"url": "https://facta.news/notizia-falsa/2020/11/02/non-e-vero-che-la-comunita-scientifica-concorda-nel-sostenere-che-la-cannabis-causa-danni-cerebrali-irreversibili/", "title": "Non \u00e8 vero che la comunit\u00e0 scientifica concorda nel sostenere che la cannabis causa \u00abdanni cerebrali irreversibili\u00bb", "content": ["Luned\u00ec 2 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 1 novembre 2020 dalla testata locale Cronache Maceratesi .", "L\u2019articolo oggetto della nostra verifica contiene una dichiarazione del questore di Macerata, Antonio Pignataro.", "Si legge: \u00abDa anni la comunit\u00e0 scientifica, con forza, sottolinea che l\u2019uso della Cannabis danneggia il sistema nervoso centrale causando danni cerebrali irreversibili e mettendo a rischio il futuro della nostra stessa societ\u00e0\u00bb.", "Si tratta di un\u2019informazione imprecisa.", "Lo studio pi\u00f9 citato in tema di conseguenze causate dall\u2019utilizzo di cannabis risale al 2012 ed \u00e8 stato realizzato in Nuova Zelanda da alcuni ricercatori della Duke University, Universit\u00e0 dell\u2019Oregon, King\u2019s College di Londra e Universit\u00e0 dell\u2019Otago (Nuova Zelanda).", "La ricerca ha evidenziato una correlazione tra l\u2019utilizzo di marijuana e il declino cognitivo, in particolar modo tra gli individui che hanno iniziato a farne uso durante l\u2019adolescenza e proseguito in et\u00e0 adulta (in questo campione la ricerca ha registrato una perdita media di 6 punti di QI).", "Nessun calo del quoziente intellettivo \u00e8 invece stato registrato tra coloro che hanno iniziato a fare uso di cannabis in et\u00e0 adulta.", "Lo studio del 2012 \u00e8 stato il primo a evidenziare un declino cognitivo irreversibile tra i consumatori di cannabis in et\u00e0 adolescenziale, mentre uno studio successivo \u2013 guidato dalla ricercatrice del Massachusetts General Hospital Jodi Gilman e pubblicato nell\u2019aprile 2014 sul Journal of Neurosciences \u2013 ha collegato il consumo di cannabis (sempre tra gli adolescenti) ad anomalie nella loro struttura cerebrale.", "Allora il caso \u00e8 chiuso?", "Per niente.", "Nel 2015 un team guidato dalla dottoressa Barbara Weiland, ricercatrice dell\u2019Universit\u00e0 del Colorado, ha provato a replicare la ricerca di Gilman, constatando l\u2019assenza nello studio di una variabile riconducibile al consumo di alcol.", "Escludendo i consumatori abituali di alcol dalla ricerca, il team di Weiland non ha riscontrato differenze sostanziali tra la struttura cerebrale dei consumatori abituali di cannabis e quella dei non consumatori.", "Anche questo studio \u00e8 stato pubblicato sul Journal of Neurosciences .", "Tornando allo studio neozelandese del 2012, una risposta all\u2019articolo firmata dal dottor Michael Daly \u2013 professore associato di psicologia e scienza comportamentale alla Maynooth University \u2013 ha ipotizzato che il declino cognitivo evidenziato dallo studio potrebbe essere dovuto a fattori relativi alla personalit\u00e0 (non contemplati dallo studio) e non al consumo di cannabis.", "Uno studio del 2016 condotto dalle Universit\u00e0 della California e dal Minnesota ha infine seguito per un intero decennio tremila gemelli che al momento del reclutamento avevano tra i 9 e gli 11 anni, chiedendo loro se facessero o meno uso di cannabis.", "Alla fine del periodo, i ragazzi che avevano detto di fare uso abituale di cannabis avevano perso fino a quattro punti di quoziente intellettivo \u2013 risultato simile a quello riscontrato dalla ricerca neozelandese \u2013 proprio come i loro gemelli che invece avevano dichiarato di non farne uso.", "Per fare ulteriore chiarezza sulla vicenda, la redazione di Facta ha contattato lo psicologo clinico Federico Russo .", "\u00abFinora non abbiamo ricerche totalmente affidabili, per carenze metodologiche e limiti dovuti alle politiche relative alla produzione e uso della sostanza\u00bb ci ha spiegato Russo, \u00absappiamo per\u00f2 con relativa certezza che l\u2019utilizzo in adolescenza pu\u00f2 effettivamente compromettere il corretto sviluppo cerebrale.", "In et\u00e0 adulta non \u00e8 ancora chiaro, sembrerebbe che possa peggiorare dei quadri gi\u00e0 compromessi da motivi psichiatrici o patologie, mentre in altri casi pare completamente innocua, e le compromissioni cognitive svaniscono con la cessazione dell\u2019utilizzo\u00bb.", "In conclusione, le ricerche attualmente disponibili sui possibili danni causati dalla cannabis non sono esaustive e appaiono tra loro contraddittorie.", "Non \u00e8 dunque possibile affermare, come ha fatto il questore di Macerata, che \u00abla comunit\u00e0 scientifica, con forza, sottolinea che l\u2019uso della Cannabis danneggia il sistema nervoso centrale causando danni cerebrali irreversibili\u00bb."], "category": "Notizia Falsa", "publish_date": "2020-11-02", "tags": ["antonio pignataro", "cannabis", "cannabis light", "danni cerebrali"], "links": ["https://www.cronachemaceratesi.it/2020/11/01/cannabis-light-sospeso-il-decreto-pignataro-la-salute-vale-di-piu-degli-interessi-delle-lobby/1462971/", "https://www.pnas.org/content/109/40/E2657", "https://www.researchgate.net/publication/261752672_Cannabis_Use_Is_Quantitatively_Associated_with_Nucleus_Accumbens_and_Amygdala_Abnormalities_in_Young_Adult_Recreational_Users", "https://www.researchgate.net/profile/Jodi_Gilman2", "https://www.jneurosci.org/content/35/4/1505.full", "https://www.pnas.org/content/110/11/E979", "https://scholar.google.com/scholar?q=Michael+Daly+", "https://www.pnas.org/content/113/5/E500", "http://psicologofedericorusso.blogspot.com/p/chi-sono.html"]}
{"url": "https://facta.news/notizia-falsa/2020/11/03/no-linfettivologo-bassetti-non-ha-detto-che-asintomatico-significa-persona-sulla-quale-il-virus-non-ha-forza-di-generare-alcuna-malattia/", "title": "No, l\u2019infettivologo Bassetti non ha detto che \u00abasintomatico\u00bb significa \u00abpersona sulla quale il virus non ha forza di generare alcuna malattia\u00bb", "content": ["Il 28 ottobre 2020 su Facebook \u00e8 stata pubblicata un\u2019immagine contenente una presunta dichiarazione che sarebbe stata rilasciata dal \u00abProf. Bassetti immunologo di Genova\u00bb.", "Nel testo si legge: \u00abCredete che \u201cpositivo asintomatico\u201d significhi \u201cmalato occulto\u201d.", "Sbagliate.", "Significa \u201cpersona sulla quale il virus non ha forza di generare alcuna malattia\u201d.", "Ogni giorno ne troviamo di pi\u00f9?", "Dovreste esultare, vuol dire che il Covid-19 \u00e8 diventato banale, ci siamo adattati, abbiamo sviluppato l\u2019immunit\u00e0 di gregge, il virus sta finendo.", "Ma se il vostro intellettuale non vi fa capire tutto ci\u00f2 allora basta chiamare tutto \u201cquesto\u201d, e ci si pu\u00f2 costruire sopra qualsiasi regime, qualsiasi truffa, qualsiasi mercato miliardario, qualsiasi sistema antidemocratico, qualsiasi crimine contro l\u2019umanit\u00e0.", "Voi applaudirete, sempre\u00bb.", "Questa \u00e8 una dichiarazione falsa.", "Matteo Bassetti, direttore della Clinica Malattie Infettive dell\u2019Ospedale San Martino a Genova, ha smentito sui propri canali social di aver mai rilasciato una simile dichiarazione: \u00abMi dicono che gira questo messaggio a me attribuito.", "Nessuna delle affermazioni contenute in esso sono state da me pronunciate.", "Non sono d\u2019accordo su nulla di quello che c\u2019\u00e8 scritto.", "Si tratta chiaramente di un falso.", "Oltretutto io non sono immunologo.", "Sono un infettivologo (\u2026)\u00bb.", "Riguardo poi al significato di \u201casintomatico\u201d, l\u2019Istituto superiore di sanit\u00e0 (Iss) definisce in realt\u00e0 asintomatica \u00abuna persona trovata positiva al test per Sars-Cov-2 senza segni o sintomi apparenti di malattia\u00bb.", "Simile definizione viene fornita anche dall\u2019Organizzazione mondiale della sanit\u00e0 (Oms): \u00abUn caso asintomatico confermato in laboratorio \u00e8 una persona infetta da Covid-19 che non sviluppa sintomi\u00bb.", "Secondo l\u2019ultimo bollettino dell\u2019Istituto superiore di Sanit\u00e0 del 30 ottobre scorso, la percentuale dei casi asintomatici al momento del tampone \u2013 che \u00e8 oltre il 50% \u2013 rispetto al totale dei casi diagnosticati \u201c\u00e8 in leggera diminuzione nelle ultime settimane, mentre \u00e8 in leggero aumento la percentuale dei casi con stato clinico lieve al momento della diagnosi\u201d.", "In un nostro approfondimento sul tema, inoltre, abbiamo spiegato che al di l\u00e0 delle definizioni, non tutti gli asintomatici sono uguali e sviluppano l\u2019infezione da Sars-Cov-2 con gli stessi tempi e modalit\u00e0: \u201cIn generale, le persone infette dal nuovo coronavirus non presentano sintomi subito, ma se sviluppano sintomi pi\u00f9 o meno rilevanti lo fanno dopo alcuni giorni. (\u2026) Solo gli asintomatici veri e propri, ovvero coloro che nonostante un\u2019infezione da Sars-Cov-2 non sviluppano mai una sintomatologia rilevabile, rientrano poi anche successivamente nella categoria.", "C\u2019\u00e8 poi il sospetto che in alcuni casi i cosiddetti asintomatici possano avere sintomi leggeri e non tipici, tali da non venire riportati o collegati all\u2019infezione\u201d.", "Non ci sono poi ancora dati accertati sul ruolo degli asintomatici \u201cveri e propri\u201d nella diffusione del contagio.", "Una recente meta-analisi pubblicata sul sito di preprint medrXiv , prendendo in considerazione 19 studi su focolai infettivi, ha stimato una probabilit\u00e0 di infezione da contatto con asintomatici veri e propri al massimo del 2,8 per cento, contro una probabilit\u00e0 da 0,7 a 16,2 per cento per i presintomatici .", "\u00c8 utile per\u00f2 ricordare che non c\u2019\u00e8 modo di sapere se un individuo \u00e8 veramente asintomatico se non a posteriori.", "Viceversa una persona priva di sintomi pu\u00f2 sempre sviluppare la malattia ed \u00e8 pi\u00f9 contagiosa proprio poco prima che i sintomi compaiano.", "In generale quindi una persona positiva al Sars-Cov-2 ma priva di sintomi non \u00e8 da considerarsi poco contagiosa n\u00e9 sana, ma deve osservare comunque un rigoroso isolamento."], "category": "Notizia Falsa", "publish_date": "2020-11-03", "tags": ["#verabot", "asintomatico", "covid-19", "immunit\u00e0 di gregge", "matteo bassetti", "nuovo coronavirus", "nuovo coronavirus sars-cov-2", "sorveglianza"], "links": ["https://www.facebook.com/photo.php?fbid=10217878799348997&set=basw.AbprCq2PpkSkgGBbxbQgyXM2zc3hB2zxSdtyCrfqrq9bx-X_7D6Mp1UaKxas7PPwUErJbqjB-eAWcqcFFKtBJgwakQjgZa-UI6mcNJZY2661KRSWS1rtNfVn49nPCWFvQSBnbaZnCpOl9G31i0YcmEvy.10217878799348997.3615957221788085.381318363184588.991255581377333.10219628895618012.10223858230954590&type=1&opaqueCursor=Abq41tqunrEub55hr0uNzIAIFK54OwYOyUGfHcxon4Xudd1WrL_IB3sr0KBWmVxgwm7aRZ0UP4MFpPHlHyhiyaRZ-kbRk1waDgho-XEthIe-vOB05_9O2QBuCoE-Ee66vI-nm5tIrmzA4m-ZXQaGOMAr9DPqS2bwVxuv3PgVdj2I3x7iIqr18afA5PbaxZWnrVKWv2MrFe98an66ctNYWvOmEbo04P467sEIf4zLtikUlXZg6lBgWjXCufWxHX5cZa0l6ZLAOoTElLCzjgW585kjWZXAWWsaTp-6QpqnosRkeJcymIinVI95la4DTaKr4XhxX5M6M3ooAFTEj7-wZrX4sKlvoTJHccRVKQl06xMV7nbaomFYcbLpACwBl684fjadi4eD9GMqF_v5HJIToiHqA9GlE9e-bYD4p2JtbGQBdokix5r3UX98RH_Pf6Om0lY-AcFm3X9-VJI7B_GyJYCizS50Phio9M2kxBXKgJ4hSIRgIYdxvhbvSXmiaF3NBsi_WzQafVFrgS6h8pCUMNEynAtte1iJNXz_P9NiV_4TLXuV4EuSBE1K80KwRom91sWF_nADqwDtCTnxqzloZmdJDCauSAlEYhCsNVYidfpGjkzj6HaEeCTxgSUBHU7n_vMTMqoVerwO7ppcze-mc2YcSmBfk1Nyw2coqpXOKLWkn-Ikjwy5querRBKJnW7xLlr6PZHCkqRke3t2q4U5s79VhMsCd2iPNt5eST1hl0EkbC8wN6zWL4FYa-N_9y1Dk26CEsCxYe6FTDNlo2FW98LoNwlNuGoFBt1qEK55UGiWLPcGYJwxKetVrEWagYbY2JI&theater", "https://www.ospedalesanmartino.it/ospedale/dipartimenti/medicina-specialistica/item/325-clinica-malattie-infettive.html", "https://www.epicentro.iss.it/coronavirus/sars-cov-2-sorveglianza-dati", "https://www.who.int/news-room/q-a-detail/coronavirus-disease-covid-19-how-is-it-transmitted", "https://www.epicentro.iss.it/coronavirus/bollettino/Bollettino-sorveglianza-integrata-COVID-19_27-ottobre-2020.pdf", "https://facta.news/storie/2020/10/21/asintomatici-che-cosa-sappiamo-e-che-cosa-deve-ancora-dirci-la-scienza/", "https://www.medrxiv.org/content/10.1101/2020.09.01.20135194v2", "https://www.medrxiv.org/content/10.1101/2020.05.10.20097543v3", "https://jamanetwork.com/journals/jamainternalmedicine/fullarticle/2769235"]}
{"url": "https://facta.news/notizia-vera/2020/10/22/luigi-di-maio-ha-davvero-detto-che-le-auto-blu-sono-il-male-del-mondo-ma-oggi-le-utilizza-nel-rispetto-dei-protocolli-di-sicurezza/", "title": "Luigi Di Maio ha davvero detto che \u00able auto blu sono il male del mondo\u00bb, ma oggi le utilizza nel rispetto dei protocolli di sicurezza", "content": ["Mercoled\u00ec 21 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 20 ottobre su Facebook.", "Il post oggetto della nostra verifica contiene un\u2019immagine che attribuisce a Luigi Di Maio la frase \u00abLe auto blu sono il male assoluto, se mi vedete in auto blu linciatemi\u00bb, datata 21 marzo 2013.", "La presunta citazione \u00e8 accompagnata da un testo che recita: \u00abViaggiava con il treno in seconda classe.", "Entrato nella scatola, fotografo personale a 35mila euro e Audi A8 presidenziale con autista\u00bb.", "Si tratta di una notizia vera.", "La citazione attribuita al ministro degli Esteri Luigi Di Maio \u00e8 riportata in due articoli pubblicati il 23 marzo 2013 da Napoli Today e dal Corriere del Mezzogiorno in occasione dei festeggiamenti per l\u2019elezione a quarto vicepresidente della Camera di Di Maio.", "In generale, quella contro le auto blu \u00e8 una storica battaglia dell\u2019esponente del Movimento 5 Stelle, che nel novembre 2013 aveva presentato alla Camera il primo ordine del giorno sul tema.", "Quanto alle altre informazioni riportate nel post oggetto della nostra verifica, il fotografo citato \u00e8 Roberto Dia che secondo un articolo de Il Giornale datato 12 agosto 2020 sarebbe stato assunto come fotografo personale di Di Maio con \u00abun compenso che si aggira sui 35mila euro lordi l\u2019anno\u00bb.", "Secondo quanto riportato sempre da Il Giornale , l\u2019informazione \u00e8 stata confermata a Panorama dallo staff del ministro degli Esteri.", "La redazione di Facta ha contattato il ministero degli Esteri per ottenere una conferma, ogni eventuale risposta sar\u00e0 pubblicata come aggiornamento a questo articolo.", "Di Maio, inoltre, utilizza realmente l\u2019auto blu per i suoi spostamenti ufficiali da ministro degli Esteri, cos\u00ec come faceva nel governo Conte I da ministro del Lavoro e dello Sviluppo economico.", "Tale circostanza rientra infatti nel protocollo di sicurezza predisposto dal ministero degli Esteri e approntato da tutti i ministeri, come dichiarato a febbraio 2020 dall\u2019ex ministra Barbara Lezzi nel corso della trasmissione di La7 Non \u00e8 l\u2019Arena ."], "category": "Notizia Vera", "publish_date": "2020-10-22", "tags": ["auto blu", "fotografo personale", "luigi di maio"], "links": ["https://www.facebook.com/1717540228/posts/10207958190588768/", "https://www.esteri.it/mae/it/ministro", "https://www.napolitoday.it/politica/luigi-di-maio-vicepresidente-camera.html", "https://corrieredelmezzogiorno.corriere.it/napoli/notizie/politica/2013/22-marzo-2013/grillino-maio-eletto-vice-boldrinipassato-grazie-voto-pd-picierno-212292616730_preview.shtml?reason=unauthenticated&cat=1&cid=OgaSuaSH&pids=FR&credits=1&origin=https%3A%2F%2Fcorrieredelmezzogiorno.corriere.it%2Fnapoli%2Fnotizie%2Fpolitica%2F2013%2F22-marzo-2013%2Fgrillino-maio-eletto-vice-boldrinipassato-grazie-voto-pd-picierno-212292616730.shtml", "https://www.youtube.com/watch?v=TsbVCq0mY9w&ab_channel=M5sParlamento", "https://www.youtube.com/watch?v=AZtIqMxJBME&ab_channel=M5sParlamento", "https://www.ilgiornale.it/news/politica/maio-lui-fotografo-personale-35mila-euro-lanno-1883053.html", "https://www.ilfoglio.it/politica/2020/09/17/news/la-foto-di-di-maio-in-auto-blu-e-la-lezione-di-rotondi-1072496/", "https://www.fanpage.it/attualita/incidente-stradale-per-luigi-di-maio-lauto-blu-tamponata-in-unarea-di-servizio/", "https://www.esteri.it/mae/cerimoniale/cerimoniale/pdf/13.%20vademecum%20sulle%20visite%20ufficiali%20all'estero%20(marzo%20%202011).pdf", "https://twitter.com/pietroraffa/status/1229423514874241024"]}
{"url": "https://facta.news/fuori-contesto/2020/10/22/il-volontario-brasiliano-di-astrazeneca-non-e-deceduto-a-causa-della-sperimentazione-del-vaccino-contro-la-covid-19/", "title": "Il volontario brasiliano di AstraZeneca non \u00e8 deceduto a causa della sperimentazione del vaccino contro la Covid-19", "content": ["Gioved\u00ec 22 ottobre 2020 la redazione di Facta ha ricevuto una segnalazione via WhatsApp che chiedeva di verificare una notizia pubblicata il 21 ottobre da AdnKronos , dal titolo: \u00abCovid, morto volontario test vaccino AstraZeneca [l\u2019azienda biofarmaceutica che con l\u2019universit\u00e0 di Oxford sta sviluppando un promettente candidato vaccino contro la Covid-19, ndr ] in Brasile\u00bb.", "La notizia \u00e8 stata pubblicata con un taglio molto simile anche da Ansa , da HuffPost italia , dal Corriere della Sera e dall\u2019account Twitter del Tg La7 .", "Nonostante il titolo sembri suggerire una correlazione tra il decesso e l\u2019attivit\u00e0 di volontario svolta dall\u2019uomo, il corpo dell\u2019articolo aggiunge che \u00abnon \u00e8 chiaro se faceva parte del gruppo a cui veniva somministrato il vaccino o di quello che riceveva un placebo\u00bb, ma che comunque \u00abla sperimentazione non \u00e8 stata interrotta\u00bb.", "Si tratta di un titolo fuorviante e potenzialmente in grado di alimentare narrazioni anti-vacciniste.", "Come ricostruisce un dettagliato articolo del Washington Post datato 22 ottobre 2020, il volontario di cui parla AdnKronos \u00e8 un medico nativo di Rio de Janeiro, deceduto per Covid-19 all\u2019et\u00e0 di 28 anni, dopo essere entrato in contatto con pazienti affetti dalla malattia.", "La notizia della sua morte era stata comunicata il 21 ottobre dall\u2019autorit\u00e0 sanitaria brasiliana Anvisa, che aveva dichiarato di essere a conoscenza dei fatti dal 19 ottobre, aggiungendo che la sperimentazione non sarebbe stata interrotta.", "A stretto giro \u00e8 arrivato anche il comunicato dell\u2019Universit\u00e0 di Oxford che, \u00abdopo attente analisi\u00bb, confermava la sicurezza della sperimentazione.", "Nella serata del 21 ottobre la testata americana Bloomberg ha poi dato la notizia , citando una fonte anonima, che il volontario deceduto non era stato sottoposto alla dose del candidato vaccino.", "L\u2019informazione \u00e8 stata confermata dopo qualche ora dal quotidiano brasiliano Globo , secondo cui il volontario faceva parte del gruppo di controllo, ovvero quello che non aveva ricevuto una dose del potenziale vaccino, ma un semplice placebo.", "Stando a quanto riportato dalla pagina Facebook dell\u2019universit\u00e0 in cui il soggetto lavorava, la causa della morte sarebbe la Covid-19.", "Come avevamo approfondito in questo articolo la fase 3 del trial clinico (ovvero l\u2019ultima, prima dell\u2019immissione sul mercato del vaccino) richiede un campione composto da migliaia di volontari: a met\u00e0 delle persone coinvolte sar\u00e0 inoculato il candidato vaccino, alla restante met\u00e0 un placebo (una sostanza priva di principi attivi).", "L\u2019obiettivo \u00e8 quello di attendere il tempo necessario a comprendere la reale efficacia del principio attivo, confrontando la differenza nel tasso di infezione tra i due gruppi.", "La sperimentazione del candidato vaccino di Astrazeneca e dell\u2019Universit\u00e0 di Oxford aveva subito un momentaneo stop lo scorso 8 settembre 2o20 per approfondire le cause di una sospetta reazione avversa nel Regno Unito.", "Il 12 settembre i test clinici erano ripartiti dopo aver accertato la sicurezza del candidato vaccino e aver escluso il suo ruolo nella reazione avversa."], "category": "Fuori Contesto", "publish_date": "2020-10-22", "tags": ["#verabot", "astrazeneca", "brasile", "coronavirus sars-cov-2", "covid-19", "efficacia", "sars-cov-2", "vaccino", "vaccino covid", "volontario"], "links": ["https://www.adnkronos.com/fatti/esteri/2020/10/21/covid-morto-volontario-test-vaccino-astra-zeneca-brasile_vCxCL8zogO4WWe1go4yhrI.html", "https://www.astrazeneca.com/media-centre/articles/2020/university-of-oxford-potential-covid-19-vaccine-phase-iii-clinical-trial-initiated-in-the-us.html", "https://twitter.com/Agenzia_Ansa/status/1318984243024941057", "https://www.huffingtonpost.it/entry/morto-un-volontario-del-vaccino-anti-covid-di-astrazeneca-in-brasile_it_5f90759ac5b62333b241693e?ncid=tweetlnkithpmg00000001", "https://twitter.com/DeclinoIta/status/1319018698217345033", "https://twitter.com/TgLa7/status/1318970915120701446", "https://www.washingtonpost.com/world/the_americas/coronavirus-oxford-astrazeneca-vaccine-trial-death/2020/10/21/3f5bedac-13c0-11eb-ad6f-36c93e6e94fb_story.html", "https://uk.reuters.com/article/us-health-coronavirus-brazil-vaccine/astrazeneca-covid-19-vaccine-trial-brazil-volunteer-dies-trial-to-continue-idUKKBN2762MO", "https://www.bbc.com/news/world-latin-america-54634518", "https://www.bloomberg.com/news/articles/2020-10-21/astrazeneca-dips-on-report-of-brazil-death-in-vaccine-trial", "https://g1.globo.com/bemestar/vacina/noticia/2020/10/21/medico-brasileiro-que-morreu-de-covid-e-era-voluntario-dos-testes-de-oxford-tomou-placebo.ghtml", "https://www.facebook.com/caccufrj/posts/2732327043719980", "https://facta.news/storie/2020/09/11/a-che-punto-e-la-sperimentazione-dei-vaccini-contro-la-covid-19/", "https://www.bbc.com/news/world-54082192", "https://www.bbc.com/news/uk-54132066"]}
{"url": "https://facta.news/notizia-falsa/2020/10/23/luomo-ritratto-in-questa-foto-scattata-a-venezia-e-tom-cruise-e-non-giuseppe-conte/", "title": "L\u2019uomo ritratto in questa foto scattata a Venezia \u00e8 Tom Cruise e non Giuseppe Conte", "content": ["Gioved\u00ec 22 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 21 ottobre sul social network.", "Il post oggetto della nostra verifica \u00e8 stato pubblicato sul gruppo \u201cGiuseppe Conte is the new Alberto Angela\u201d e contiene la foto di un uomo che salta da un barca all\u2019altra indossando uno smoking e una mascherina neri, accompagnata dal commento \u00abTom Cruise scansate proprio\u00bb.", "Il contesto in cui \u00e8 stata pubblicata l\u2019immagine lascia intendere che l\u2019uomo ritratto sia il presidente del Consiglio Giuseppe Conte.", "Si tratta di una notizia falsa.", "La fotografia contenuta nel post \u00e8 stata scattata sul set del settimo capitolo della saga Mission Impossible, in uscita a novembre 2021 negli Stati Uniti e le cui riprese sono terminate il 22 ottobre a Roma.", "La fotografia in questione ritrae il protagonista, interpretato da Tom Cruise, durante una scena del film ambientata a Venezia e lo scatto \u00e8 stato pubblicato da numerose testate (ad esempio qui e qui )."], "category": "Notizia Falsa", "publish_date": "2020-10-23", "tags": ["cinema", "giuseppe conte", "mission impossible 7", "tom cruise", "venezia"], "links": ["https://www.facebook.com/groups/628823357686803/permalink/777405526161918", "https://www.facebook.com/groups/628823357686803/about", "https://www.ilgazzettino.it/nordest/venezia/tom_cruise_venice_venezia_mission_impossible-5535743.html", "https://www.comingsoon.it/film/mission-impossible-7/58256/scheda/", "https://www.instagram.com/p/CGpKQGrDHW6/", "https://tg24.sky.it/spettacolo/cinema/2020/10/21/mission-impossible-venezia", "https://corrieredelveneto.corriere.it/venezia-mestre/cultura-tempo-libero/20_ottobre_21/tom-cruise-mission-impossible-venezia-salti-taxi-canale-4d3ab070-1366-11eb-ad37-8ab77e20d3a8_preview.shtml?reason=unauthenticated&cat=1&cid=i5U89d-m&pids=FR&credits=1&origin=https%3A%2F%2Fcorrieredelveneto.corriere.it%2Fvenezia-mestre%2Fcultura-tempo-libero%2F20_ottobre_21%2Ftom-cruise-mission-impossible-venezia-salti-taxi-canale-4d3ab070-1366-11eb-ad37-8ab77e20d3a8.shtml"]}
{"url": "https://facta.news/notizia-falsa/2020/10/23/fedez-e-chiara-ferragni-non-hanno-dichiarato-di-adorare-satana-e-di-voler-diffondere-luso-della-mascherina-per-far-si-che-la-gente-non-capisca-piu-nulla/", "title": "Fedez e Chiara Ferragni non hanno dichiarato di adorare Satana e di voler diffondere l\u2019uso della mascherina \u00abper far s\u00ec che la gente non capisca pi\u00f9 nulla\u00bb", "content": ["Venerd\u00ec 23 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato su Facebook il 21 ottobre.", "Il post oggetto della nostra verifica si presenta come il presunto screenshot di una notizia pubblicata dall\u2019Ansa, contenente una foto del cantante Fedez e dell\u2019imprenditrice digitale Chiara Ferragni.", "Nel testo della presunta notizia si legge: \u00abRivelazioni scioccanti: Fedez e Ferragni.", "A noi importa soltanto portare avanti il nostro business, e per farlo abbiamo bisogno delle menti che non pensano, o che pensano poco.", "Adoriamo satana, non c\u2019\u00e8 nulla di male, e cerchiamo di diffondere attraverso i nostri follower il nostro credo.", "Ci \u00e8 stato chiesto di contribuire nel diffondere l\u2019uso della mascherina, per far s\u00ec che la gente non capisca pi\u00f9 nulla, siamo anche stati ben pagati, ma questo \u00e8 il nostro lavoro\u00bb.", "Si tratta di una notizia falsa.", "Come suggerisce la scarsa qualit\u00e0 grafica del contenuto, lo screenshot non proviene da una notizia dell\u2019agenzia Ansa, ma \u00e8 stato realizzato con un programma di fotoritocco, utilizzando il logo e gli stilemi grafici di Ansa.", "La dichiarazione attribuita a Fedez e Chiara Ferragni non compare sul sito web dell\u2019agenzia giornalistica, n\u00e9 su alcuna altra testata nazionale o canale social ufficiale (ad esempio qui e qui ) collegabile ai due influencer."], "category": "Notizia Falsa", "publish_date": "2020-10-23", "tags": ["ansa", "chiara ferragni", "fedez", "ferragnez", "mascherina"], "links": ["https://www.facebook.com/alicia.erazo.5/posts/10222324951049111", "https://www.instagram.com/fedez/", "https://www.instagram.com/chiaraferragni/"]}
{"url": "https://facta.news/notizia-falsa/2020/10/23/questo-migrante-non-ha-detto-di-volere-la-carta-di-credito-e-che-stava-meglio-in-africa/", "title": "Questo migrante non ha detto di volere \u00abla carta di credito\u00bb e che stava \u00abmeglio in Africa\u00bb", "content": ["Il 21 ottobre 2020 su Facebook \u00e8 stata pubblicata la foto di un ragazzo nero accompagnata da una sua presunta dichiarazione.", "Avrebbe detto: \u00abVogliamo carta di credito!", "Stavamo meglio in Africa!\u00bb.", "Si tratta di una notizia falsa.", "Andiamo con ordine.", "Il 13 marzo 2017 alcuni richiedenti asilo ospitati nelle\u00a0strutture della Misericordia Lido presso il Comune di Camaiore (Toscana) avevano protestato dopo che gli addetti avevano deciso di non dare pi\u00f9 loro delle tessere utilizzabili per comprare beni di prima necessit\u00e0.", "La decisione era arrivata dopo che i responsabili della struttura avevano scoperto che alcuni richiedenti asilo, grazie a quella tessera, avevano comprato beni di non prima necessit\u00e0, come si pu\u00f2 leggere qui , qui , qui e qui .", "L\u2019immagine del ragazzo oggetto della nostra verifica \u00e8 stata presa da un servizio video realizzato da NoiTv ReteVersilia riguardo alla protesta dei migranti a Camaiore e pubblicato su Youtube il 13 marzo 2017, come si pu\u00f2 verificare qui .", "Durante l\u2019intervista, il ragazzo non parla mai di carta di credito, ma cita invece la questione delle \u00abcarte di spesa\u00bb come il motivo della protesta e nega di aver comprato con quelle tessere beni al di fuori di quelli di prima necessit\u00e0.", "Durante l\u2019intervista l\u2019uomo non dice mai la frase \u00abstavamo meglio in Africa\u00bb."], "category": "Notizia Falsa", "publish_date": "2020-10-23", "tags": ["immigrazione", "migranti"], "links": ["https://www.facebook.com/photo.php?fbid=4813013275383413&set=a.182925195058934&type=3&theater", "https://www.firenzepost.it/2017/03/13/lido-di-camaiore-protesta-dei-richiedenti-asilo-sono-state-ritirate-le-tessere-per-la-spesa/", "https://firenze.repubblica.it/cronaca/2017/03/13/news/lido_di_camaiore_migranti_usavano_le_card_per_la_spesa_per_acquistare_tablet_e_computer-160474926/", "https://www.luccaindiretta.it/versilia/2017/03/13/via-tessera-spesa-a-migranti-dopo-acquisti-hi-tech/88881/", "https://video.corrierefiorentino.corriere.it/migranti-comprano-pc-cellulari-le-tessere-spesa-proteste-versilia/bcf7495c-080f-11e7-9291-bae33f5cffd3", "https://www.youtube.com/channel/UCQsIshOC3UAICW2_77kTtwQ", "https://youtu.be/WS0ubOSmEA0?t=39"]}
{"url": "https://facta.news/notizia-falsa/2020/10/23/no-il-tampone-diagnostico-per-il-coronavirus-sars-cov-2-non-causa-la-sindrome-da-shock-tossico/", "title": "No, il tampone diagnostico per il coronavirus Sars-Cov-2 non causa la sindrome da shock tossico", "content": ["Luned\u00ec 19 ottobre abbiamo ricevuto via Whatsapp la richiesta di verificare un testo, riportato anche da alcuni account Facebook, in cui si sosteneva che \u00abil tampone Covid causa febbre e malori\u00bb.", "Nel testo \u2013 il cui anonimo autore afferma di non aver \u00abstudiato medicina\u00bb \u2013 si avanza l\u2019ipotesi che i tamponi diagnostici orofaringei, lesionando la mucosa orofaringea e permettendo l\u2019ingresso di batteri, possano causare la sindrome da shock tossico , una grave condizione causata dalla risposta immunitaria a tossine batteriche.", "Per corroborare l\u2019affermazione, il testo pone una analogia tra la sintomatologia della sindrome da shock tossico mestruale, una rarissima complicazione dell\u2019uso di assorbenti interni, e i sintomi osservati in alcuni bambini con una sindrome infiammatoria da Covid-19.", "Il contenuto oggetto della nostra analisi veicola una notizia falsa, non avendo alcun fondamento scientifico.", "Vediamo perch\u00e9.", "Iniziamo con il capire che cosa \u00e8 la sindrome da shock tossico mestruale (Sstm).", "Si tratta di una rarissima (3-5 casi ogni milione di persone all\u2019anno negli Stati Uniti) ma seria condizione acuta causata principalmente dal batterio Staphylococcus aureus .", "Pi\u00f9 precisamente, dalla proliferazione di un ceppo di di questo batterio capace di produrre una tossina nota come TSST-1 che induce una risposta immunitaria particolarmente violenta.", "La mortalit\u00e0, tra i colpiti dall\u2019infezione, pu\u00f2 arrivare all\u20198 per cento e i sintomi sono principalmente febbre, calo di pressione sanguigna e caratteristici eritemi cutanei con tendenza alla desquamazione.", "In aggiunta possono presentarsi vomito, diarrea e dolori muscolari.", "La Sstm \u00e8 direttamente correlata all\u2019uso di assorbenti interni durante le mestruazioni.", "Segnalazioni di un\u2019impennata nel numero dei casi di sindrome da shock tossico nelle donne mestruate vennero notate per la prima volta nel 1979 e inizialmente furono messe in correlazione con l\u2019uso di assorbenti interni in carbossimetilcellulosa.", "In realt\u00e0 la Sstm pu\u00f2 avvenire con tutti i tipi di dispositivi interni per le mestruazioni, incluse le coppette mestruali .", "Uno studio pubblicato a marzo 2020 sulla rivista medica Lancet ha messo in relazione l\u2019incidenza della Sstm alla residenza prolungata di uno stesso assorbente interno nel corpo (oltre le 6 ore e/o durante la notte).", "Ma che relazione c\u2019\u00e8 tra episodi di questo tipo e il tampone per diagnosticare il nuovo coronavirus Sars-Cov-2?", "Nessuna.", "I tamponi nasofaringei usati per diagnosticare l\u2019infezione da nuovo coronavirus non hanno infatti significativi effetti collaterali, se si esclude un \u00ablieve e limitato\u00bb sanguinamento nasale nel 5-10 per cento dei casi.", "Si noti che tali tamponi non sono una novit\u00e0 entrata in uso durante la pandemia da Covid-19, anche se certo ora sono enormemente pi\u00f9 diffusi e ne sentiamo parlare quotidianamente.", "Sono in realt\u00e0 in uso per la diagnosi di infezioni respiratorie da molto tempo ( qui un articolo scientifico del 2011 che confronta alcuni tipi di tampone).", "Se ci fosse una significativa incidenza di effetti collaterali gravi, lo sapremmo.", "Abbiamo poco sopra visto come la Sstm sia correlata alla permanenza degli assorbenti nel corpo per molto tempo, condizioni che probabilmente permettono la proliferazione del batterio Staphylococcus aureus e la produzione della tossina TSST-1; un tampone nasofaringeo dura invece pochi secondi.", "D\u2019altra parte, il \u00abrischio di tossicit\u00e0\u00bb nel foglietto illustrativo del tampone, a cui accenna il testo della catena, non \u00e8 \u00abuna velata indicazione sul rischio di questa pericolosa malattia\u00bb, ma \u00e8 in realt\u00e0 un avvertimento relativo ai reagenti chimici usati per effettuare l\u2019analisi dei campioni raccolti col tampone, non al tampone stesso, come avevamo gi\u00e0 spiegato a settembre.", "\u00c8 infine vero che, come ha pubblicato la rivista scientifica Lancet il 7 maggio 2020 e riportato ulteriormente poi in rapporti clinici seguenti ( qui e qui , per esempio), e come descritto in un ampio report dell\u2019Istituto Superiore di Sanit\u00e0, una sindrome con sintomi sovrapponibili a quelli della sindrome da shock tossico \u00e8 stata diagnosticata in alcuni bambini in concomitanza con la pandemia da Covid-19.", "Si tratta per\u00f2 di una sindrome infiammatoria dovuta direttamente all\u2019infezione da Covid-19, senza alcuna relazione con l\u2019uso dei tamponi n\u00e9 con infezioni batteriche.", "Che la sintomatologia sia in parte simile non deve stupire, trattandosi sia la Sstm sia la sindrome infiammatoria da Covid-19 una conseguenza di una risposta eccessiva del sistema immunitario."], "category": "Notizia Falsa", "publish_date": "2020-10-23", "tags": ["#verabot", "covid-19", "nuovo coronavirus", "studi clinici", "tampone"], "links": ["https://www.facebook.com/permalink.php?id=113258793484871&story_fbid=204390141038402", "https://www.msdmanuals.com/it-it/professionale/malattie-infettive/cocchi-gram-positivi/sindrome-da-shock-tossico", "https://www.sciencedirect.com/science/article/abs/pii/S1473309919300416", "https://cmr.asm.org/content/13/1/16.full#sec-3", "https://www.sciencedirect.com/science/article/abs/pii/S1473309919300416", "https://stacks.cdc.gov/view/cdc/1434/", "https://www.thelancet.com/journals/lanpub/article/PIIS2468-2667(19)30111-2/fulltext", "https://www.thelancet.com/journals/eclinm/article/PIIS2589-5370(20)30052-3/fulltext", "https://www.ncbi.nlm.nih.gov/pmc/articles/PMC7308627/", "https://www.ncbi.nlm.nih.gov/pmc/articles/PMC3128075/", "https://facta.news/fuori-contesto/2020/09/22/no-il-bugiardino-del-tampone-non-dice-che-e-contaminato-con-sostanze-chimiche/", "https://www.thelancet.com/journals/lancet/article/PIIS0140-6736(20)31094-1/", "https://www.nejm.org/doi/full/10.1056/NEJMoa2021680", "https://www.jci.org/articles/view/141113", "https://www.iss.it/documents/20126/0/Rapporto+ISS+COVID-19+29_2020.pdf/bdd9daff-a3a1-4d0d-ff55-a0787a0206c8?t=1590162497791", "https://www.jci.org/articles/view/141113"]}
{"url": "https://facta.news/notizia-falsa/2020/10/26/no-il-consiglio-supremo-di-difesa-convocato-da-mattarella-per-il-27-ottobre-non-ha-il-potere-di-dichiarare-lo-stato-di-guerra/", "title": "No, il Consiglio supremo di difesa convocato da Mattarella per il 27 ottobre non ha il potere di dichiarare lo stato di guerra", "content": ["Venerd\u00ec 23 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un video pubblicato su YouTube il 21 ottobre da un account dedicato alla diffusione di filmati complottisti e terrapiattisti, gestito da un singolo e che dalla sua creazione, avvenuta nel 2007, ha ottenuto circa 47mila visualizzazioni.", "Il video oggetto della nostra verifica si intitola \u00abChiamata ufficiale delle armi contro il popolo italiano\u00bb e contiene la notizia della convocazione del Consiglio supremo di difesa per il prossimo 27 ottobre da parte del presidente della Repubblica Sergio Mattarella.", "\u00abDedicato a chi ancora non ha capito dove stiamo arrivando\u00bb esordisce l\u2019autore del video, che dopo aver sintetizzato le funzioni del Consiglio supremo di difesa ( minuto 1:34 ) conclude che questo si occupi di \u00absicurezza e alla difesa nazionale e non certo della salute dei cittadini\u00bb ( minuto 1:52 ).", "Il video si conclude con un commento in inglese dell\u2019autore del video che al minuto 2:20 prevede \u00abit\u2019s a war\u00bb, ovvero \u00ab\u00e8 guerra\u00bb.", "Si tratta di una notizia falsa.", "Il Consiglio supremo di difesa \u00e8 stato realmente convocato dal presidente Mattarella per il 27 ottobre 2020, come comunicato il 20 ottobre dal sito web ufficiale del Quirinale.", "Come viene spiegato sempre sul portale dedicato alla presidenza della Repubblica, il Consiglio supremo di Difesa \u00e8 \u00abun organo di rilevanza costituzionale preposto all\u2019esame dei problemi generali politici e tecnici attinenti alla sicurezza e alla difesa nazionale\u00bb presieduto dal presidente della Repubblica e composto dal Presidente del Consiglio dei ministri, dai ministri per gli Affari esteri, dell\u2019Interno, dell\u2019Economia e delle finanze, della Difesa e dello Sviluppo economico e dal Capo di stato maggiore della difesa.", "L\u2019ordine del giorno del prossimo Consiglio supremo della difesa \u00e8 molto generico (come spesso accaduto in convocazioni passate ) e prevede la trattazione di due distinti temi.", "Il primo \u00e8 sintetizzato come \u00abconseguenze dell\u2019emergenza sanitaria sugli equilibri strategici e di sicurezza globali, con particolare riferimento alla NATO e all\u2019Unione Europea.", "Aggiornamento sulle principali aree di instabilit\u00e0 e punto di situazione sul terrorismo transnazionale.", "Prospettive di impiego delle Forze Armate nei diversi teatri operativi\u00bb.", "Il secondo recita: \u00abprontezza, efficienza, integrazione e interoperabilit\u00e0 dello Strumento Militare nazionale.", "Bilancio della Difesa e stato dei programmi di investimento in relazione alla fluidit\u00e0 del contesto di riferimento e agli obiettivi capacitivi di lungo periodo\u00bb.", "Dunque, i temi che verranno trattati hanno a che fare con l\u2019evoluzione degli scenari internazionali in seguito all\u2019emergenza sanitaria e non hanno nulla a che fare con lo stato di guerra.", "Il Consiglio supremo di difesa \u00e8 regolato dal decreto legislativo n. 66 del 15 marzo 2010, che all\u2019articolo 8 stabilisce la convocazione obbligatoria del consiglio \u00abalmeno due volte all\u2019anno\u00bb.", "Si tratta dunque di un vertice di routine, la cui ultima convocazione risale all\u201911 novembre 2019 e che dovr\u00e0 dunque essere riconvocato almeno un\u2019altra volta entro il 31 dicembre 2020.", "Contrariamente a quanto riportato nel video oggetto della nostra verifica, infine, n\u00e9 il Consiglio supremo di difesa, n\u00e9 il presidente della Repubblica hanno il potere di deliberare lo stato di guerra, prerogativa che secondo l\u2019articolo 78 della Costituzione spetta invece alle Camere.", "La Costituzione delega al presidente della Repubblica la dichiarazione dello stato di guerra ( articolo 87 ), ma come semplice atto formale dopo la delibera della Camere."], "category": "Notizia Falsa", "publish_date": "2020-10-26", "tags": ["#verabot", "consiglio supremo di difesa", "covid-19", "nuovo coronavirus", "sergio mattarella", "stato di guerra"], "links": ["https://donotlink.it/VvOWvw", "https://youtu.be/bMPU9CJfu1M?t=1", "https://youtu.be/bMPU9CJfu1M?t=94", "https://youtu.be/bMPU9CJfu1M?t=112", "https://youtu.be/bMPU9CJfu1M?t=140", "https://www.quirinale.it/elementi/50811", "https://www.quirinale.it/page/csd", "https://www.quirinale.it/elementi/50811", "https://www.quirinale.it/elementi/30556", "https://www.quirinale.it/elementi/40441", "https://www.gazzettaufficiale.it/dettaglio/codici/ordinamentoMilitare", "https://www.quirinale.it/elementi/40589", "https://www.senato.it/1025?sezione=127&articolo_numero_articolo=78", "https://pagellapolitica.it/dichiarazioni/8557/no-la-costituzione-non-prevede-lo-stato-demergenza", "https://www.senato.it/1025?sezione=128&articolo_numero_articolo=87"]}
{"url": "https://facta.news/fuori-contesto/2020/10/26/il-libro-di-testo-per-le-elementari-che-parla-del-coronavirus-non-e-stato-stampato-prima-della-pandemia-di-covid-19/", "title": "Il libro di testo per le elementari che parla del nuovo coronavirus non \u00e8 stato stampato prima della pandemia di Covid-19", "content": ["Il 21 ottobre 2020 su Facebook \u00e8 stata pubblicata una foto che mostra una pagina di un libro di testo destinato agli alunni della scuola primaria.", "Nella pagina compaiono diverse domande e risposte a tema \u00abcoronavirus\u00bb.", "La scheda informativa fotografata, come evidente dallo scatto, proviene dal libro \u201cLaila e il coronavirus\u201d di Nicole Vascotto pubblicato da Scienza Express Edizioni.", "La foto \u00e8 accompagnata da un commento, scritto da chi ha pubblicato il post su Facebook: \u00abQuesto \u00e8 il libro di mia figlia , scuola elementare, anno 2019..", "Il libro l\u2019abbiamo avuto a settembre 2019 , molto prima dei primi allarmi dalla Cina a dicembre 2019.", "A marzo 2020 ci saranno poi i dpcm che decreteranno il lockdown generalizzato che ha messo l\u2019Italia in ginocchio.", "Se il libro \u00e8 stato stampato prima di settembre 2019 , cosa ne sapevano del coronavirus?\u00bb.", "Questo contenuto \u00e8 fuorviante e veicola una notizia falsa.", "Il libro che contiene la pagina fotografata non \u00e8 stato pubblicato nel 2019, ma durante l\u2019estate 2020.", "Andiamo con ordine.", "Come spiegato dall\u2019autore del post oggetto della nostra verifica in un commento , la pagina fotografata viene da un opuscolo allegato ai testi per le scuole primarie.", "Quella pagina \u00e8 infatti presente all\u2019interno del progetto didattico ideato da Gruppo editoriale il capitello ed ELI edizioni dal titolo \u00ab A che punto sono? \u00bb, come si pu\u00f2 verificare qui (a pag.", "26).", "Si tratta di un progetto pensato per studenti e insegnanti che ha come obiettivo quello di rispondere alla domanda\u00a0\u00aba che punto siamo rimasti?\u00bb per un ripasso in vista del ritorno in classe previsto per il 14 settembre 2020 dopo il blocco delle attivit\u00e0 scolastiche in presenza deciso a marzo 2020 dal governo Conte II per contrastare l\u2019epidemia di Covid-19.", "Contattata da Facta , Eli Edizioni ha confermato quanto fino a qui ricostruito e spiegato che i volumi che compongono il progetto didattico sono stati \u00abstampati ad agosto 2020 e distribuiti nel mese di settembre 2020 a ogni singolo alunno che utilizza i corsi come nuovo fascicolo gratuito\u00bb.", "Anche il Gruppo editoriale il capitello ha chiarito a Facta che questi fascicoli sono stati realizzati la scorsa estate.", "Precisiamo poi che la scheda informativa sul coronavirus che compare nella foto \u00e8 stata \u2013 come correttamente riportato nella fotografia \u2013 originariamente pubblicata nel libro \u201cLaila e il coronavirus\u201d di Nicole Vascotto, pubblicato per\u00f2 a marzo 2020 e non prima come si allude nel post oggetto della nostra analisi.", "In conclusione, la pagina fotografata nel post oggetto della nostra analisi fa parte di un progetto realizzato durante la pandemia di Covid-19 e l\u2019opuscolo \u00e8 stato distribuito otto mesi dopo l\u2019individuazione e l\u2019isolamento da parte delle autorit\u00e0 cinesi del nuovo coronavirus Sars-Cov-2."], "category": "Fuori Contesto", "publish_date": "2020-10-26", "tags": ["#verabot", "coronavirus sars-cov-2", "covid-19", "elementari", "sars-cov-2", "scuola"], "links": ["https://www.facebook.com/photo.php?fbid=4531798640223406&set=basw.AbpuAhje7VBvFhiAKv5-DFfsbLx-_nwfPEPAeKfxfeCxDDgJcHX4fDZ42nLkKPLWDKIe7mpIzTLt1swp46VL88SXoXh-ZpMj2JPrmCI5YG91mAUY3qvZbyU2x10mFSdReK-6CoNYuIoBTkv7plSjd250TSSvEhounLg8GTuiXQQ0Z7Q_VMkd6--Caa4cP4NHBKkiEr3JJOCCz3D1vToo1qFaLI5AXpjX3cmX6qye-i1ftHLr6BxUIrQUd7AV_f-MrPGmehvhPdUG-Sbgu4UtgQucl3x_cZRtQ7U5tebcU02rQk34e9tcxA9Eh0i8YpzD57_AI0FmtyRbkA4phDodfwZfZAlHm9vjznMojyO8oSOxEcHjTU_uIhldZWB0XifO9dpS7eWC5LQ1w3zldTIdYW80RQjCOs6fn27xu_huoN85KkFLW17m6IUqGHTlx_sgQ_rWAITNbA3HxrToIDsrNZwfzzNmewKwIfOBeF92BSN7d30B5Sq44UHFCr9-0J-iOqo4TWOigRne3syO2uGPwP7o.10158385910120073.4531798640223406.3855721781123683&type=1&theater", "https://www.facebook.com/salvatore.morra.92/posts/4531798703556733?comment_id=4532691276800809&reply_comment_id=4532813183455285", "https://www.facebook.com/GEIlCapitello/photos/a.465641843545889/3061489417294439/?type=3&theater", "https://www.facebook.com/ELIedizioni/photos/a.173493729341384/3586831374674252/?type=3&theater", "https://periniziare.it/", "https://periniziare.it/wp-content/uploads/2020/09/A_che_punto_sono_Linguaggi_5.pdf", "https://www.repubblica.it/scuola/2020/09/09/news/conte_la_scuola_aprira_nella_massima_sicurezza_-266724110/", "http://www.governo.it/it/articolo/coronavirus-firmato-il-dpcm-4-marzo-2020/14241", "https://scienzaexpress.it/libro/laila-e-il-coronavirus/", "https://www.who.int/csr/don/12-january-2020-novel-coronavirus-china/en/"]}
{"url": "https://facta.news/notizia-falsa/2020/10/15/ranieri-non-ha-detto-che-per-vincere-uno-scudetto-in-italia-non-ci-vogliono-i-calciatori-adatti-ma-i-poteri-giusti/", "title": "Ranieri non ha detto che per vincere uno scudetto \u00abin Italia non ci vogliono i calciatori adatti, ma i poteri giusti\u00bb", "content": ["L\u20198 ottobre 2020 su Facebook \u00e8 stata pubblicata un\u2019immagine che mostra una foto dell\u2019allenatore Claudio Ranieri e riporta una sua presunta dichiarazione, rilasciata nel 2016 dopo la vittoria del campionato inglese quando era alla guida del Leicester City .", "\u00abSe ho pianto?", "S\u00ec, ho pianto.", "E non me ne vergogno!", "Perch\u00e9 qui in Inghilterra per vincere uno scudetto non ci vogliono i poteri, ma i calciatori adatti.", "In Italia non ci vogliono i calciatori adatti, ma i poteri giusti.", "E se li hai, puoi vincere anche 50 scudetti, ma alla fine non piangi\u2026 perch\u00e9 sai che hai barato.", "Chi bara non ha sentimenti, io in Inghilterra li ho trovati i sentimenti, per questo piango\u00bb.", "Questa dichiarazione circola in rete dal 2016 ed \u00e8 priva di riscontri.", "Si tratta quindi di una notizia frutto di fantasia.", "L\u201911 aprile 2016, poco pi\u00f9 di un mese prima della conclusione del campionato vinto dal Leicester, Ranieri si era commosso in campo al termine della partita vinta dalla sua squadra contro il Sunderland per 2 a 0.", "In un\u2019intervista pubblicata dalla Gazzetta della Sport il 12 aprile 2016 il tecnico romano aveva raccontato quel momento e, come si pu\u00f2 leggere, le sue parole non hanno nulla a che fare con quelle riportate nel post oggetto della nostra verifica.", "Si legge: \u00abNon sono state vere lacrime.", "Sono state lacrime trattenute.", "\u00c8 stato un momento di emozione.", "Vedere tutta quella gente attorno a noi, famiglie intere sui bus con le maglie del Leicester che ci hanno seguito fino a Sunderland, mi ha colpito profondamente.", "Ti rendi conto, in questi casi, di quale sia la forza straordinaria del calcio.", "Quando il nostro sport riesce a tirare fuori questa positivit\u00e0, non puoi restare indifferente\u00bb."], "category": "Notizia Falsa", "publish_date": "2020-10-15", "tags": ["calcio", "claudio ranieri", "leicester city", "sport"], "links": ["https://www.facebook.com/photo.php?fbid=3559843184067692&set=a.185238904861487&type=3&theater", "https://www.sampdoria.it/staff-member/201920-claudio-ranieri/", "https://www.bbc.com/sport/football/35988673", "https://www.lcfc.com/", "https://www.nextquotidiano.it/fake-ranieri-critica-calcio-italiano/", "https://www.ansa.it/sito/notizie/sport/2016/04/08/premier-league-impegno-facile-per-leicester-scongiuri-ranieri-_a8367eed-c33f-4a42-a58b-b4b10d54fdf7.html", "https://www.gazzetta.it/Calcio/Estero/12-04-2016/ranieri-lacrime-leicester-che-emozione-nostra-gente-150209232799.shtml"]}
{"url": "https://facta.news/notizia-falsa/2020/10/16/donald-trump-non-ha-detto-che-litalia-e-il-paese-piu-bello-del-mondo-peccato-sia-governata-da-questi-incapaci/", "title": "Donald Trump non ha detto che \u00abl\u2019Italia \u00e8 il Paese pi\u00f9 bello del mondo, peccato sia governata da questi incapaci\u00bb", "content": ["Il 14 ottobre 2020 su Facebook \u00e8 stata pubblicata una foto del presidente degli Stati Uniti d\u2019America Donald Trump accompagnata da una sua presunta dichiarazione.", "Trump avrebbe detto: \u00abL\u2019Italia \u00e8 il paese pi\u00f9 bello del mondo, peccato sia governata da questi incapaci\u00bb.", "Questa dichiarazione \u00e8 priva di riscontri e circola in rete dal 2017.", "Si tratta quindi di una notizia frutto di fantasia.", "La falsa dichiarazione di Trump \u00e8 stata pubblicata originariamente il 26 maggio 2017 ( qui la copia cache dell\u2019articolo) da Sky24ore , sito non pi\u00f9 attivo e da non confondere con la testata Sky TG24 .", "Tra le informazioni riportate all\u2019interno del sito si leggeva che il portale non era una testata giornalistica e pubblicava notizie inventate.", "Nel 2016 la stessa falsa dichiarazione era stata attribuita al presidente russo Vladimir Putin \u2013 come si pu\u00f2 verificare qui \u2013 da un sito che pubblicava contenuti satirici e inventati."], "category": "Notizia Falsa", "publish_date": "2020-10-16", "tags": ["dichiarazioni", "donald trump", "elezioni presidenziali usa", "italia", "politica", "usa"], "links": ["https://www.facebook.com/photo.php?fbid=2313128862167323&set=a.162288053918092&type=3&theater", "https://www.whitehouse.gov/people/donald-j-trump/", "http://web.archive.org/web/20170601055624/http://www.sky24ore.it/2017/05/26/trump-litalia-paese-piu-bello-del-mondo-peccato-sia-governata-incapaci/", "http://www.sky24ore.it/", "http://web.archive.org/web/20170601054454/http://www.sky24ore.it/informazioni/", "http://web.archive.org/web/20160717230707/http://www.ilpatriota.it/2016/07/12/putin-litalia-la-nazione-piu-ricca-al-mondo-cattivi-politici/", "http://web.archive.org/web/20160708225114/http://www.ilpatriota.it/44-2/"]}
{"url": "https://facta.news/notizia-falsa/2020/10/16/non-e-vero-che-a-berlino-chi-segnala-le-violazioni-al-coprifuoco-riceve-un-premio-di-500-euro/", "title": "Non \u00e8 vero che a Berlino chi segnala le violazioni al coprifuoco riceve un \u00abpremio di 500 euro\u00bb", "content": ["Il 13 ottobre 2020 su Facebook \u00e8 stata pubblicata un\u2019immagine che mostra la foto di un volantino scritto in lingua tedesca.", "Al di sopra dell\u2019immagine viene riportato questo titolo: \u00abCovid: A Berlino premio di 500 euro a chi segnala violazioni alle norme di sicurezza e prevenzione\u00bb.", "L\u2019immagine riprende un articolo pubblicato lo stesso giorno dal sito angeloma.it dove viene riportata la notizia secondo cui in Germania sarebbe stata messa \u00absostanzialmente una taglia, un premio per chi denuncia violazioni\u00bb come dimostrato da un volantino affisso a Berlino e allegato all\u2019articolo.", "Nel volantino in questione, traduce il sito, si legge: \u00abla polizia di Berlino chiede il vostro aiuto.", "La chiusura salva la vita.", "Cari cittadini, Il rispetto della chiusura (lockdown) dalle 23 alle 6 vale irrinunciabilmente ai fini dell\u2019arginamento della pandemia.", "Vi preghiamo di comunicarci i locali che sono aperti dopo le 23.", "Le regole in vigore salvano vite.", "Il vostro non rispetto delle regole \u00e8 un reato, non una trasgressione perdonabile.", "Vi preghiamo di comunicarci le infrazioni al num.(030) 4664-4664.", "La DEHOGA, l\u2019associazione federale degli hotel e ristoranti tedeschi, scesa affianco al Governo in questa lotta,\u00a0 ha offerto una ricompensa fino a 500 euro per ogni dimostrazione di colpevolezza\u00bb.", "Questa \u00e8 una notizia falsa , smentita sia dalla Polizia di Berlino che dalla Dehoga.", "Andiamo con ordine.", "Sui proprio canali social ufficiali, la polizia berlinese ha chiarito che il volantino oggetto della nostra analisi \u00e8 un falso e che le forze dell\u2019ordine non hanno richiesto segnalazioni relative a chi non rispetta il coprifuoco stabilito .", "La polizia ha inoltre invitato a non condividere questa notizia falsa.", "Anche la Dehoga \u2013 l\u2019associazione federale degli hotel e ristoranti tedeschi \u2013 sui propri canali social ( qui e qui ) ha avvertito che n\u00e9 loro n\u00e9 la Polizia di Berlino hanno invitato a questo tipo di comportamento e informato di essere in contatto con la Polizia di Berlino per denunciare gli utenti che diffondono messaggi falsi di questo tipo."], "category": "Notizia Falsa", "publish_date": "2020-10-16", "tags": ["berlino", "coprifuoco", "covid-19", "germania", "nuovo coronavirus"], "links": ["https://www.facebook.com/photo.php?fbid=3693690003998760&set=basw.AboNQ9H1D7iITgrZzEr8qGz_KyRoZuVDsluSPCXkXfMjQn0ajXb0vkI0g1LLiSInrBC_DPHLg0179wH40FPLSDPQRcbmP35GLX5JXVvYaZuuhiyfpmLvPQCTpon4C0XES3W9N3KXOpjYsiSFGRSG1Xvwvum3D59_QFtcFhs0EJMWDbcRaFAs6DK1xjxnomw0AfUiWv3TgPcyxpqo5TQ9Ppn7.3693690003998760.374830739556866.445568222220479&type=1&opaqueCursor=AbrRNDMP3BY6dochpEykr1TAkQcBWHdanfIireFCopNPmywT9QsVyKGPyBsXqT-ahsXWY2gMK2g42vIdDNDZnxOyEN-Lno6KYJRe2ufDU4h0u13DcCt1oYgOIebzhZ5sjj1u8uh45tKfL-PhOos1m9nRTe6adm95E6V7UUOaRWt3Z6rVVvf1mfOM-6eCpzDP2NSngn9QyCB_JFXrQf5rCqGmx5cAAB00JAXpbRt-pwze3QGFYMUOgbJkqK227p9voxANAew2hb0V9IPlZ-CxMQo0Jrkmm-ShslK92hjRYqMjgvsNOlyu7AWRI0PCqbOlGBbUcOd5c9TpmmP2MgroMLNaCgXCrvHoQNgCnR7COTH3sW9id5pLTEONujuG_cTboacV91uHloChR6KSR1HaUeoYJvjsn1E52e8EXnYiwTV5nhhrVLPIt6YVuRzAqkl11pXKklT01bNPIR-sv5g7CfpXIJNAEFTJ1o-FoAIQVdVEWD4A4Z9MG1nXWrbscCjZigCOvtlDuk-Odxf9_drefFp59NioFWkxh2UnBZI6RMUMEPqPOPJT0yCe8LbNS8gPqNeQVySZY39V1yjwDBFcRvJTwsbJjXmVox9nnUQ_1QubtOYGkgszj6eiAGJDoJen_Vk_sFuVWZA34VmK1vVfJn6uzLHQXpBt5G1t1X9r2WcmAg&theater", "https://archive.is/RIH0P", "https://correctiv.org/faktencheck/2020/10/15/nein-polizei-berlin-ruft-bevoelkerung-nicht-dazu-auf-corona-verstoesse-von-gaststaetten-zu-melden", "https://www.reuters.com/article/us-health-coronavirus-germany-berlin/party-city-berlin-slaps-corona-curfew-on-bars-restaurants-idUSKBN26R36W", "https://www.dehoga-bundesverband.de/", "https://www.facebook.com/dehogabundesverband/photos/a.486304578110114/4476921319048400/?type=3&theater", "https://twitter.com/DEHOGA_BV/status/1315995436897927169"]}
{"url": "https://facta.news/notizia-falsa/2020/10/16/il-tampone-non-rileva-la-positivita-a-un-generico-coronavirus-ma-al-sars-cov-2/", "title": "Il tampone non rileva la positivit\u00e0 a un generico coronavirus, ma al Sars-Cov-2", "content": ["Venerd\u00ec 16 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in uno screenshot, circolato sulla app di messaggistica e raffigurante un post copia/incollato da numerosi utenti su Facebook.", "Il contenuto oggetto della nostra verifica contiene un testo che recita: \u00abQuando fate il test sierologico o il tampone e risultate positivi, chiedete a quale coronavirus siete positivi, ne abbiamo a migliaia dentro di virus.", "Non fatevi prendere pi\u00f9 in giro.", "Lei \u00e8 risultato positivo a coronavirus!", "OK, MA A QUALE ESATTAMENTE?", "Hcov-229 E?", "Hcov-OC43?", "Hcov-NL63?", "Hcov-HKU1?", "Sars-Cov?", "Mers-Cov?", "Sars-Cov-2.", "Nel corpo umano ci sono 7 coronavirus.", "La\u00a0 PCR rileva uno di loro.", "In tv non sentirete dire positivo a Covid-19, \u00e8 molto raro, dicono sempre positivo a coronavirus\u2026ma quale?\u00bb.", "Si tratta di una notizia falsa e potenzialmente pericolosa vista l\u2019emergenza sanitaria provocata dalla pandemia di Covid-19.", "Innanzitutto, come spiegato dal ministero della Salute, i coronavirus sono \u00abuna vasta famiglia di virus noti per causare malattie che vanno dal comune raffreddore a malattie pi\u00f9 gravi come la Sindrome respiratoria mediorientale (Mers) e la Sindrome respiratoria acuta grave (Sars)\u00bb, quindi non esiste un solo coronavirus.", "Quello che ha scatenato l\u2019attuale emergenza sanitaria prende il nome di Sars-Cov-2 ( severe acute respiratory syndrome coronavirus 2 , ovvero coronavirus della sindrome acuta respiratoria grave 2) e pu\u00f2 provocare una malattia nota come Covid-19.", "Non \u00e8 dunque possibile essere positivi alla Covid-19, come riportato nel post oggetto di verifica, ma solo al Sars-Cov-2.", "La Pcr citata nel post \u00e8 Polymerase Chain Reaction (reazione a catena della polimerasi), tecnica di biologia molecolare alla base del cosiddetto \u201ctampone\u201d, il test attualmente considerato pi\u00f9 affidabile per diagnosticare la malattia da coronavirus.", "Come spiegato da questo protocollo pubblicato dall\u2019Organizzazione mondiale della sanit\u00e0, il test \u00e8 basato su una sequenza specifica per il virus Sars-Cov-2\u00a0 e dunque servir\u00e0 esclusivamente a riconoscere la presenza di quel virus.", "Per verificare tale informazione basta dare un\u2019occhiata alla documentazione relativa a qualsiasi test molecolare effettuato per rilevare la positivit\u00e0 al virus Sars-Cov-2.", "Il test Pcr ha una specificit\u00e0 del 100 per cento, in quanto rileva unicamente la sequenza genetica del virus Sars-Cov-2.", "In ogni caso, i requisiti per la messa a punto del test richiedono esplicitamente che non vi siano reazioni incrociate con altri patogeni respiratori."], "category": "Notizia Falsa", "publish_date": "2020-10-16", "tags": ["#verabot", "coronavirus", "coronavirus sars-cov-2", "covid-19", "sars-cov-2", "tamponi", "test molecolare", "test sierologico"], "links": ["https://www.facebook.com/permalink.php?story_fbid=855308048340745&id=100015846720197", "http://www.salute.gov.it/portale/malattieInfettive/dettaglioFaqMalattieInfettive.jsp?lingua=italiano&id=228", "https://www.who.int/emergencies/diseases/novel-coronavirus-2019/technical-guidance/naming-the-coronavirus-disease-(covid-2019)-and-the-virus-that-causes-it", "https://www.who.int/docs/default-source/coronaviruse/real-time-rt-pcr-assays-for-the-detection-of-sars-cov-2-institut-pasteur-paris.pdf?sfvrsn=3662fcb6_2", "https://www.ars.toscana.it/2-articoli/4367-interpretazione-test-diagnostici-per-nuovo-coronavirus-sars-cov-2.html", "https://journals.lww.com/ccejournal/fulltext/2020/06000/review_of_viral_testing__polymerase_chain.22.aspx"]}
{"url": "https://facta.news/notizia-falsa/2020/10/16/non-e-vero-che-il-vaccino-antinfluenzale-fluenz-tetra-si-somministra-tramite-tamponi-nasali/", "title": "Non \u00e8 vero che il vaccino antinfluenzale Fluenz Tetra si somministra \u00abtramite tamponi nasali\u00bb", "content": ["Il 15 ottobre 2020 su Facebook \u00e8 stata pubblicata un\u2019immagine che mostrerebbe un documento redatto dall\u2019Agenzia italiana del farmaco (Aifa) che riporta la lista dei \u00abvaccini antinfluenzali autorizzati per la stagione 2020-2021\u00bb.", "Nella lista viene evidenziato il \u00abFluenz Tetra\u00bb che, si legge nella tabella, si somministra per via nasale.", "L\u2019immagine oggetto della nostra analisi \u00e8 accompagnata da un commento, scritto da chi ha pubblicato il post su Facebook: \u00abVaccinazioni tramite tamponi nasali ?", "Capite cosa stanno facendo?", "Ancora no?\u00bb.", "Il riferimento \u00e8 al tampone utilizzato per individuare la positivit\u00e0 al nuovo coronavirus Sars-Cov-2 e attualmente considerato il metodo pi\u00f9 affidabile.", "Tramite il tampone si preleva una piccola quantit\u00e0 di muco dal naso e dalla faringe e poi si esegue la Pcr (Polymerase Chain Reaction) \u2013 una tecnica di biologia molecolare \u2013 per identificare la presenza del virus.", "Secondo chi ha pubblicato il post oggetto della nostra analisi, quindi, il vaccino Fluenz Tertra si somministrebbe \u00abtramite tamponi nasali\u00bb.", "Questa notizia \u00e8 falsa.", "Andiamo con ordine.", "Lo scorso 4 settembre l\u2019Aifa ha comunicato di aver autorizzato per la stagione 2020-2021 \u00abi vaccini influenzali approvati secondo la procedura registrativa centralizzata coordinata dall\u2019Agenzia Europea per i Medicinali\u00bb.", "Come allegato al comunicato, l\u2019Agenzia Italiana del Farmaco ha inoltre pubblicato una tabella con l\u2019elenco dei vaccini autorizzati.", "Quest\u2019ultimo documento \u00e8 quello che compare nel post oggetto della nostra verifica.", "Cliccando all\u2019interno della tabella sul vaccino Fluenz Tetra si pu\u00f2 arrivare a leggere il foglietto illustrativo del vaccino.", "A pag.24 si leggono le informazioni circa la modalit\u00e0 di somministrazione: \u00abFluenz Tetra deve essere usato esclusivamente come spray nasale.", "Fluenz Tetra non deve essere iniettato.", "Fluenz Tetra sar\u00e0 somministrato con una spruzzata in ogni narice.", "Pu\u00f2 respirare normalmente mentre le viene somministrato Fluenz Tetra.", "Non \u00e8 necessario che inspiri o inali attivamente\u00bb.", "Il vaccino Fluenz Tetra viene quindi somministrato con spray nasale e non \u00abtramite tamponi nasali\u00bb."], "category": "Notizia Falsa", "publish_date": "2020-10-16", "tags": ["#verabot", "coronavirus", "coronavirus sars-cov-2", "covid-19", "sars-cov-2", "tamponi", "vaccino antinfluenzale"], "links": ["https://www.facebook.com/photo.php?fbid=3414491951992368&set=a.517841868324072&type=3&theater", "https://www.iss.it/covid-19-primo-piano/-/asset_publisher/yX1afjCDBkWH/content/id/5269706", "https://www.aifa.gov.it/-/aifa-vaccini-influenzali-per-la-stagione-2020-2021", "https://www.aifa.gov.it/documents/20142/101823/vaccini_anti-influenzali_autorizzati_2020-2021.pdf/9603e9f4-b92e-ef46-8ee2-bc76a11b4a4e", "https://farmaci.agenziafarmaco.gov.it/bancadatifarmaci/farmaco?farmaco=043173", "https://farmaci.agenziafarmaco.gov.it/aifa/servlet/PdfDownloadServlet?pdfFileName=footer_000690_043173_FI.pdf&retry=0&sys=m0b1l3"]}
{"url": "https://facta.news/notizia-falsa/2020/10/19/aubergine-courgette-non-e-un-assessore-francese-e-non-ha-detto-che-gli-italiani-meritano-un-secondo-lockdown/", "title": "\u00abAubergine Courgette\u00bb non \u00e8 un assessore francese e non ha detto che \u00abgli italiani meritano un secondo lockdown\u00bb", "content": ["Il 18 ottobre 2020 su Facebook \u00e8 stata pubblicata un\u2019immagine che mostra il volto di una persona e un testo in cui si sostiene che lo scatto raffigurerebbe un \u00abassessore della Francia\u00bb di nome \u00abAubergine Courgette\u00bb.", "Stando al testo, Courgette il 16 ottobre 2020 avrebbe dichiarato: \u00abGli italiani meritano un secondo lockdown, devono stare a casa almeno un mese per rallentare il coronavirus, se noi francesi abbiamo il virus \u00e8 colpa dell\u2019Italia\u00bb.", "Questa \u00e8 una notizia falsa.", "Non esiste infatti alcun riscontro sull\u2019esistenza di un assessore francese di nome \u00abAubergine Courgette\u00bb.", "Questo nome \u00e8 in realt\u00e0 composto da due parole francesi utilizzate per indicare diversi tipi di ortaggi: aubergine in francese significa melanzana mentre courgette vuol dire zucchina.", "Anche la dichiarazione riportata nell\u2019immagine oggetto di verifica non trova riscontro in nessuna testata internazionale, nazionale e locale.", "Si tratta quindi di una notizia frutto di fantasia.", "La ricerca inversa della foto contenuta nel post condiviso su Facebook non ha prodotto alcun risultato."], "category": "Notizia Falsa", "publish_date": "2020-10-19", "tags": ["#verabot", "coronavirus", "coronavirus sars-cov-2", "covid-19", "francia", "sars-cov-2"], "links": ["https://www.facebook.com/mauro.sconocchia/posts/10216832541797407", "https://www.grandidizionari.it/Dizionario_Francese-Italiano/parola/a/aubergine-.aspx?query=aubergine-", "https://www.grandidizionari.it/Dizionario_Francese-Italiano/parola/C/courgette.aspx?query=courgette"]}
{"url": "https://facta.news/notizia-falsa/2020/10/19/la-falsa-notizia-delle-mascherine-distribuite-porta-a-porta-e-ricoperte-da-sostanze-chimiche-per-commettere-furti/", "title": "La falsa notizia delle mascherine distribuite porta a porta e ricoperte da \u00absostanze chimiche\u00bb per commettere furti", "content": ["Luned\u00ec 19 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in uno screenshot circolato sulla app di messaggistica e raffigurante un post pubblicato su Facebook.\u00a0Il contenuto oggetto della nostra verifica contiene un testo che recita: \u00abAttenzione!!", "Ora sta circolando qualcosa di nuovo.", "La gente va di porta in porta per distribuire maschere.", "Dicono che sia una nuova iniziativa del governo locale.", "Ti chiedono di indossarlo per vedere se si adatta.", "\u00c8 stato spruzzato con sostanze chimiche che ti faranno dormire.", "Allora verrai derubato !!", "NON accettare maschere da estranei.", "Avverti i tuoi amici, \u00e8 un momento critico e le persone sono disperate, il crimine aumenter\u00e0.", "Stiamo attenti!\u00bb.", "Questa notizia non trova riscontro in nessuna testata nazionale e locale e in nessun comunicato rilasciato dalle forze dell\u2019ordine.", "Si tratta quindi di una notizia frutto di fantasia.", "Il messaggio riportato nell\u2019immagine oggetto della nostra verifica \u00e8 la traduzione di un testo in inglese, circolato online ad aprile 2020 in diversi Paesi.", "La notizia \u00e8 stata classificata come falsa da diversi siti di fact-checking internazionali: Snopes e PolitiFact negli Stati Uniti d\u2019America, Reutersu e Full Fact nel Regno Unito, AFP fact check in Australia e in Sud Africa , Maldita.es in Spagna, Correctiv in Germania, The Journal in Irlanda.", "A Singapore la polizia ha direttamente smentito la notizia tramite un post su Facebook."], "category": "Notizia Falsa", "publish_date": "2020-10-19", "tags": ["#verabot", "coronavirus", "coronavirus sars-cov-2", "covid-19", "mascherine", "sars-cov-2"], "links": ["https://www.facebook.com/permalink.php?story_fbid=2581527458804791&id=100008426866667", "https://www.snopes.com/fact-check/thieves-masks-hoax/", "https://www.politifact.com/factchecks/2020/apr/09/viral-image/widespread-warning-about-thieves-knocking-out-thei/", "https://www.reuters.com/article/uk-factcheck-chemical-masks-robbery-idUSKBN21L37U", "https://fullfact.org/online/police-chemical-facemasks-coronavirus/", "https://factcheck.afp.com/fake-police-bulletin-about-face-mask-scam-circulates-worldwide", "https://factcheck.afp.com/no-evidence-robbers-are-using-chemical-laced-face-masks-victims-south-africa", "https://maldita.es/malditobulo/2020/04/21/advertencia-delincuentes-mascarillas-impregnadas-quimicos-robar-coronavirus/", "https://correctiv.org/faktencheck/2020/04/29/raeuber-mit-chemisch-behandelten-masken-der-polizei-ist-bisher-kein-solcher-fall-bekannt/", "https://www.thejournal.ie/debunked-facemasks-chemicals-criminals-5074334-Apr2020/", "https://www.facebook.com/singaporepoliceforce/posts/10159649743949408"]}
{"url": "https://facta.news/notizia-falsa/2020/10/19/non-e-vero-che-la-corte-europea-dei-diritti-delluomo-ha-condannato-il-governo-italiano-per-i-gravissimi-abusi-perpetrati-nel-2020/", "title": "Non \u00e8 vero che la Corte europea dei diritti dell\u2019uomo ha condannato il governo italiano per \u00abi gravissimi abusi perpetrati\u00bb nel 2020", "content": ["Luned\u00ec 19 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un testo circolato sulla app di messaggistica istantanea e parzialmente riportate in un post pubblicato il 18 ottobre su Facebook.", "Il testo oggetto della segnalazione recita: \u00abUn\u2019ennesima notizia che nessun TG dar\u00e0 mai: la Corte Europea dei Diritti dell\u2019Uomo di Strasburgo ha condannato l\u2019operato di Conte, ribadito la piena vigenza della Dichiarazione Universale dei Diritti Umani in Italia e sancito la propria giurisdizione anche sul suolo italico in seguito ai gravissimi abusi perpetrati dal Governo nel 2020.", "Quindi, i tentativi di imposizione forzata della mascherina tramite DPCM (norme di secondo livello) oppure ordinanze regionali (norme amministrative) non contraddicono solo il decreto-legge 125/2020, l\u2019articolo 85 del TULPS e la legge 152/1975, ma anche la legge 848/1955, la legge 881/1977 e la legge 145/2001 (tutte norme di primo livello).", "Buona libert\u00e0 a tutti!\u00bb.", "Si tratta di una notizia falsa.", "La Corte europea dei diritti dell\u2019uomo ( Cedu ) \u00e8 un organo giurisdizionale formato da 47 giudici (uno per ogni stato firmatario della Convezione europea dei diritti dell\u2019uomo ) al quale possono ricorrere Stati o singoli cittadini per denunciare la violazione di un diritto fondamentale dell\u2019individuo; i cittadini possono tuttavia ricorrervi solo dopo aver esaurito tutti i possibili ricorsi all\u2019interno dello Stato di appartenenza.", "Il riferimento del testo oggetto di segnalazione \u00e8 invece a un esposto presentato il 14 settembre 2020 al Consiglio d\u2019Europa dal comitato Rodot\u00e0 \u2013 un comitato civico \u00abper la difesa dei beni pubblici e comuni\u00bb \u2013 contro la presunta violazione dell\u2019articolo 15 della Convenzione commessa dal governo italiano durante l\u2019emergenza legata alla pandemia da Covid-19.", "L\u2019articolo in questione regola le deroghe alla Convenzione stessa che un governo nazionale pu\u00f2 adottare in caso di \u00abstato d\u2019urgenza\u00bb, ovvero \u00abin caso di guerra o in caso di altro pericolo pubblico che minacci la vita della nazione\u00bb e solo \u00abnella stretta misura in cui la situazione lo richieda e a condizione che tali misure non siano in conflitto con gli altri obblighi derivanti dal diritto internazionale\u00bb.", "Secondo l\u2019esposto redatto dal comitato Rodot\u00e0, il governo Conte avrebbe violato l\u2019articolo in questione, dal momento che lo stato d\u2019emergenza per affrontare la pandemia di coronavirus sarebbe stato dichiarato il 31 gennaio 2020 \u00abin spregio al principio di legalit\u00e0 proprio di ogni Stato di diritto, non riscontrandosi all\u2019epoca alcuna emergenza (zero casi di Covid 19: l\u2019epidemia era, infatti, in Cina!)\u00bb e non sarebbe stato inoltre notificato per tempo al Segretario generale del Consiglio d\u2019Europa.", "Il Consiglio d\u2019Europa \u00e8 un\u2019organizzazione internazionale che si occupa di promuovere la tutela della democrazia e dei diritti umani e il suo compito principale \u00e8 quello di favorire la stipulazione di convenzioni internazionali.", "Non \u00e8 un organo dell\u2019Unione europea (alla quale \u00e8 spesso erroneamente associata) e non \u00e8 sovrapponibile con la Corte europea dei diritti dell\u2019uomo, sebbene questa sia stata istituita dalla Convenzione europea dei diritti dell\u2019uomo, redatta e adottata nell\u2019ambito del Consiglio d\u2019Europa.", "Il 17 ottobre 2020 il comitato Rodot\u00e0 ha pubblicato un comunicato stampa in cui veniva riportata la risposta ricevuta da \u00abl\u2019Ufficio del Segretario Generale del Consiglio d\u2019Europa\u00bb.", "Nella lettera di risposta , contenuta nell\u2019allegato al comunicato stampa, si legge che l\u2019Italia ha scelto di non attivare l\u2019articolo 15 della Convenzione e che per questo \u00abla Convenzione si applica in pieno\u00bb.", "Il rispetto della Convenzione dovr\u00e0 dunque essere \u00abvalutato dai tribunali nazionali\u00bb e (dopo l\u2019eventuale esaurimento dei ricorsi interni) dalla Corte europea dei diritti dell\u2019uomo.Per quanto riguarda la presunta notifica tardiva del provvedimento, si legge nella lettera, \u00abla Convenzione non d\u00e0 potere al Segretario Generale di accertare una possibile violazione\u00bb.", "In conclusione, non solo la Corte europea dei diritti dell\u2019uomo non ha condannato l\u2019operato del governo Conte \u2013 come invece erroneamente sostenuto nel testo oggetto della nostra verifica \u2013 ma il Consiglio d\u2019Europa (al quale era stato richiesto un parere) ha stabilito che il segretario generale non ha competenza sul tema, dal momento che l\u2019Italia ha scelto di non attivare l\u2019articolo 15 della Convenzione.", "La giurisdizionalit\u00e0 sulla presunta violazione dei diritti umani commessa dal governo italiano spetterebbe invece alla Corte europea dei diritti dell\u2019uomo, che potr\u00e0 essere sollecitata solo dopo aver esaurito tutti i gradi di giudizio della giustizia italiana."], "category": "Notizia Falsa", "publish_date": "2020-10-19", "tags": ["#verabot", "cedu", "comitato rodot\u00e0", "coronavirus", "coronavirus sars-cov-2", "covid-19", "governo conte", "sars-cov-2"], "links": ["https://www.facebook.com/videodecimotoro/posts/376609323698321", "https://www.echr.coe.int/Pages/home.aspx?p=court&c=", "https://echr.coe.int/Documents/Court_in_brief_ENG.pdf", "https://www.echr.coe.int/documents/convention_ita.pdf", "https://www.terranuova.it/content/download/61538/1569196/version/1/file/esposto+Consiglio+d%27Europa.pdf", "https://generazionifuture.org/chisiamo/", "https://www.echr.coe.int/documents/convention_ita.pdf#page=9", "https://www.coe.int/it/", "https://eur-lex.europa.eu/summary/glossary/eu_human_rights_convention.html?locale=it#:~:text=Firmata%20nel%201950%20dal%20Consiglio,le%20libert%C3%A0%20fondamentali%20in%20Europa.&text=La%20convenzione%20ha%20istituito%20la,dalle%20violazioni%20dei%20diritti%20umani", "https://www.facebook.com/photo?fbid=3912532948781388&set=g.1450802765044857", "https://www.terranuova.it/var/terranuova/storage/images/media/images/consigliodeuroparisposta_i-2020-1047-generazioni-future_08.10.2020-risposta-consiglio-d-europa/1569192-1-ita-IT/Consigliodeuroparisposta_I-2020-1047-Generazioni-Future_08.10.2020-risposta-consiglio-d-europa.jpg"]}
{"url": "https://facta.news/notizia-falsa/2020/10/08/non-e-vero-che-il-ministro-della-cultura-vuole-coprire-la-nudita-nei-musei-per-non-offendere-lislam/", "title": "Non \u00e8 vero che il \u00abministro della Cultura vuole coprire la nudit\u00e0 nei musei per non offendere\u00bb l\u2019Islam", "content": ["Il 4 ottobre 2020 su Facebook \u00e8 stata pubblicata l\u2019immagine di un quadro che raffigura una donna senza vestiti mentre muove un passo con lo sguardo chino.", "Accompagna il ritratto questo testo: \u00abSiccome il ministro della cultura vuole coprire la nudit\u00e0 nei musei per non \u201coffendere\u201d il pudore dei musulmani propongo di condividere sui social foto di statue e opere d\u2019arte\u00bb.", "Il riferimento \u00e8 all\u2019 approvazione da parte del Parlamento italiano della Convenzione di Faro \u2013 provvedimento che riguarda il tema del patrimonio culturale e della sua eredit\u00e0 \u2013 e alla critiche mosse da diversi esponenti di partiti di destra (ad esempio qui e qui ) secondo cui questa convenzione sarebbe una \u00abresa culturale\u00bb perch\u00e9 ci sarebbe il rischio di dover censurare statue e opere d\u2019arte in quanto potrebbero urtare la sensibilit\u00e0 di altre culture, come quella islamica.", "Il contenuto oggetto della nostra verifica veicola in realt\u00e0 una notizia falsa, come abbiamo gi\u00e0 ricostruito anche in un nostro precedente articolo .", "Andiamo con ordine.", "Lo scorso 23 settembre il Parlamento italiano ha ratificato la Convenzione di Faro, promossa dal Consiglio d\u2019Europa che, ricordiamo, \u00e8 un\u2019istituzione europea ma non dell\u2019Unione europea.", "L\u2019Italia aveva gi\u00e0 firmato la Convenzione nel febbraio 2013, ma per la sua entrata in vigore mancava la ratifica del Parlamento.", "Come ha spiegato Pagella Politica in un approfondimento sull\u2019argomento, gli articoli della Convenzione contestati dai critici sono principalmente due: \u00abl\u2019articolo 4c, dove viene previsto che \u201cl\u2019esercizio del diritto all\u2019eredit\u00e0 culturale [ definita all\u2019articolo 2 come \u201cun insieme di risorse ereditate dal passato che le popolazioni identificano, indipendentemente da chi ne detenga la propriet\u00e0, come riflesso ed espressione dei loro valori, credenze, conoscenze e tradizioni, in continua evoluzione\u201d n.d.r.] pu\u00f2 essere soggetto soltanto a quelle limitazioni che sono necessarie in una societ\u00e0 democratica, per la protezione dell\u2019interesse pubblico e degli altrui diritti e libert\u00e0\u201d, che secondo l\u2019opposizione potrebbe portare alla censura di opere d\u2019arte (in nome degli \u00abaltrui diritti e libert\u00e0\u00bb).", "L\u2019altro \u00e8 l\u2019articolo 7b, dove si dispone che siano stabiliti dei \u201cprocedimenti di conciliazione per gestire equamente le situazioni dove valori tra loro contraddittori siano attribuiti alla stessa eredit\u00e0 culturale da comunit\u00e0 diverse\u201d.", "Qui il timore \u00e8 che un cittadino di religione islamica che si senta offeso, per esempio, da un dipinto rinascimentale che ritrae Maometto all\u2019inferno \u2013 ad esempio quello di Giovanni da Modena nella basilica di San Petronio a Bologna \u2013 possa in qualche modo attivare queste procedure di conciliazione, di nuovo con esiti di carattere censorio\u00bb.", "Il ministro per i Beni e le attivit\u00e0 culturali e per il turismo, Dario Franceschini , in un\u2019intervista al Corriere della Sera del 24 settembre 2020, ha smentito questa possibilit\u00e0 sostenendo che \u00abnessuna censura \u00e8 perpetrabile nel nome di questo atto, che mira piuttosto alla maggiore condivisione possibile di quanto abbiamo ereditato dalle civilt\u00e0 che ci hanno preceduto\u00bb.", "Stessa posizione \u00e8 stata presentata anche da esperti, come riportato da fonti di stampa.", "Inoltre, lo stesso Consiglio d\u2019Europa ha comunicato in una nota esplicativa affiancata al testo della Convenzione che \u00abnessuna disposizione della presente Convenzione pu\u00f2 garantire diritti agli individui tramite la mera ratifica, senza azioni legislative da parte dei singoli Stati\u00bb.", "Questo significa che per garantire ai cittadini particolari \u201cdiritti\u201d legati alla convenzione (come ad esempio chiedere che una certa statua venga velata) il Parlamento deve approvare leggi specifiche.", "Sempre Pagella Politica , infine, ha raccolto testimonianze da cinque Paesi (Serbia, Ungheria, Austria, Norvegia, Finlandia) che applicano la Convenzione di Faro da diversi anni e in tutti i casi \u00e8 stato confermato che l\u2019applicazione della Convenzione \u00abnon ha mai portato a esiti controversi come la censura di opere d\u2019arte\u00bb."], "category": "Notizia Falsa", "publish_date": "2020-10-08", "tags": ["convenzione di faro", "dario franceschini", "islam", "musei", "statue"], "links": ["https://www.facebook.com/photo.php?fbid=3320300171416673&set=a.2007041892742514&type=3&theater", "https://www.camera.it/leg18/126?tab=1&leg=18&idDocumento=476&sede=&tipo=", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf", "https://www.facebook.com/andrea.vedove.9/posts/10223841448966631", "https://formiche.net/2020/09/convenzione-di-faro-formentini-lega/?fbclid=IwAR2Db3sqwc6VAW47ZJrhcNTmH1tP7D1INizlL_k4wClsAVU-iJO2wS1hpb0", "https://facta.news/notizia-falsa/2020/09/29/non-e-vero-che-con-la-convenzione-di-faro-le-statue-vengono-censurate/", "https://www.ilsole24ore.com/art/l-italia-ratifica-faro-patrimonio-ambiente-dialogo-e-cooperazione-sono-diritti-umani-ADW4sIr", "https://www.coe.int/it/web/portal/home", "https://pagellapolitica.it/blog/show/787/la-destra-sbaglia-sulla-convenzione-di-faro-le-opere-darte-ora-non-rischiano-nessuna-censura", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf#page=7", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf#page=6", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf#page=10", "https://www.basilicadisanpetronio.org/basilica/cappelle/iv-cappella-re-magi/", "https://www.beniculturali.it/ministro", "https://www.corriere.it/cronache/20_settembre_24/cos-convenzione-faro-che-non-chiede-all-italia-coprire-statue-e2c995ea-fe65-11ea-a30b-35e0d3e9db56_preview.shtml?reason=unauthenticated&cat=1&cid=tm58eQFe&pids=FR&credits=1&origin=https%3A%2F%2Fwww.corriere.it%2Fcronache%2F20_settembre_24%2Fcos-convenzione-faro-che-non-chiede-all-italia-coprire-statue-e2c995ea-fe65-11ea-a30b-35e0d3e9db56.shtml", "https://www.fanpage.it/cultura/convenzione-di-faro-perche-non-e-vero-che-lislam-puo-chiederci-di-coprire-le-statue/", "https://rm.coe.int/CoERMPublicCommonSearchServices/DisplayDCTMContent?documentId=09000016800d3814", "https://pagellapolitica.it/blog/show/787/la-destra-sbaglia-sulla-convenzione-di-faro-le-opere-darte-ora-non-rischiano-nessuna-censura"]}
{"url": "https://facta.news/notizia-falsa/2020/10/09/la-frase-xenofoba-sui-diritti-acquisiti-da-chi-capita-in-casa-di-altri-non-e-una-citazione-di-platone/", "title": "La frase xenofoba sui diritti acquisiti da chi capita \u00abin casa\u00bb di altri non \u00e8 una citazione di Platone", "content": ["Gioved\u00ec 8 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 5 ottobre 2020 sul social network.", "Il post oggetto della nostra verifica contiene un\u2019immagine raffigurante il dettaglio di Platone tratto dall\u2019affresco La scuola di Atene , realizzato nella stanza delle Segnature (a Roma) tra il 1509 e il 1511 da Raffaello Sanzio, e una presunta citazione a lui attribuita che recita: \u00abQuando il cittadino accetta che chiunque gli capiti in casa possa acquistarvi gli stessi diritti di chi l\u2019ha costruita e c\u2019\u00e8 nato; quando i capi tollerano tutto questo per guadagnare voti e consensi in nome di una libert\u00e0 che divora e corrompe ogni regola ed ordine, cos\u00ec muore la democrazia: per abuso di se stessa.", "E prima che nel sangue, nel ridicolo\u00bb.", "Si tratta di una citazione falsa.", "Come spiegato un articolo di Livenet \u2013 testata giornalistica di natura generalista con sede a Napoli \u2013 datato 3 agosto 2020 , il contenuto \u00e8 comparso per la prima volta su Facebook in un\u2019altra forma che riportava anche il riferimento all\u2019opera in cui la frase sarebbe contenuta, ovvero l\u2019ottavo libro della Repubblica , opera filosofica scritta in forma di dialogo tra il 390 e il 360 avanti Cristo.", "Il testo dell\u2019opera \u00e8 disponibile per intero a questo link e come si pu\u00f2 notare, non contiene la frase oggetto di verifica.", "La frase pi\u00f9 vicina a quella contenuta nel post \u00e8 invece la seguente: \u00abUn meteco si eguaglia a un cittadino e un cittadino a un meteco, e lo stesso vale per uno straniero.", "In effetti accade questo.", "E accadono altri piccoli inconvenienti dello stesso tipo: in una tale situazione un maestro ha paura degli allievi e li lusinga, gli allievi dal canto loro fanno poco conto sia dei maestri sia dei pedagoghi; insomma, i giovani si mettono alla pari dei pi\u00f9 anziani e li contestano a parole e a fatti, mentre i vecchi, abbassandosi al livello dei giovani, si riempiono di facezie e smancerie, imitando i giovani per non sembrare spiacevoli e dispotici\u00bb.", "La frase, com\u2019\u00e8 evidente, \u00e8 lontana da quella xenofoba contenuta nel post oggetto della nostra verifica.", "Una frase pi\u00f9 simile a quella oggetto della nostra verifica \u00e8 invece contenuta nel libro La stecca nel coro , volume pubblicato nel 1999 da Indro Montanelli e pi\u00f9 precisamente in un passaggio nel quale il giornalista fornisce una sua personale interpretazione della Repubblica di Platone.", "\u00abQuando il cittadino accetta che, di dovunque venga, chiunque gli capiti in casa possa acquistarvi gli stessi diritti di chi l\u2019ha costruita e c\u2019\u00e8 nato; quando i capi tollerano tutto questo per guadagnare voti e consensi in nome di una libert\u00e0 che divora e corrompe ogni regola ed ordine\u00bb spiega Montanelli, \u00abc\u2019\u00e8 da meravigliarsi che l\u2019arbitrio si estenda a tutto, e che dappertutto nasca l\u2019anarchia e penetri nelle dimore private e perfino nelle stalle?\u00bb.", "L\u2019estratto \u00e8 stato inoltre pubblicato sul Corriere della Sera del 12 settembre 2001, nella rubrica Piccola Stanza di Indro Montanelli ed \u00e8 presentato come \u00abuna libera traduzione\u00bb del giornalista.", "La frase contenuta nel post oggetto della nostra analisi \u00e8 dunque la citazione (non letterale) di un commento alla Repubblica di Platone pubblicato da Indro Montanelli nel 1999 e non, come sostenuto nel post su Facebook, una citazione tratta direttamente dall\u2019opera del filosofo greco e, quindi, a lui attribuibile."], "category": "Notizia Falsa", "publish_date": "2020-10-09", "tags": ["citazione", "immigrazione", "indro montanelli", "platone", "repubblica", "xenofobia"], "links": ["https://www.facebook.com/isentieridellafilosofia/photos/a.217003175048515/3335028906579244/?type=3&theater", "https://blog-micromega.blogautore.espresso.repubblica.it/files/2020/06/scuola-di-atene-raffaello.jpg", "http://temi.repubblica.it/micromega-online/la-scuola-di-atene-di-raffaello/", "https://www.livenet.it/rubriche/falco/platone-immigrati-bufala/", "https://www.facebook.com/photo?fbid=1624823697718958&set=bc.AbqFuQhOCGxT8SSv2uRsMQY8Pm41MkAmBTdQOhp664eUxvwP6QbiVhXxc6P88v4iD0K3eiULvCj4YTv97W-zj9psHElLT0e53UMVjIPBOH1ERas_pFbre9Uq9tlCvwqZ33GY7ahBuKWlwFft2wGMSDHM&opaqueCursor=Abouenm_T6Hycpid3XLlEzaL29qgxW_7FKCefx6Qd5EfRJyunjl5HeMOZrYCC0Rq4RQLNjTZNeEyDQ_q0GI87zGt23NTMRrddPRqO0-_7kU4DJHjuHQJqjhGdJ6UwTqvNnJ_V_CrvAaD7O0W8zWTVwaoFyUvQjfdtBr3LwuWezVhrLwZv8UbgO88MldMRlbcfpmau-85byCxwp4JRcRP3yu-_xg0E0a6FG95woapXuG3P66-oVRuYWUzyKOJakXA66Q8O2eR0eMq_ZsjMxFEq4Dr1vsGh1RIpxxdjv5aPi__EArgqCoHw4-gML8vrTYHYFk81y4CYgmgSiIXGsmqUeeTk0KtQmZU-bTRYefD1FBt9JGKCJ9GVdkS3tPw_Fqe0eOb5jj3aAH-5TxI1SSqip4IpLlCqqzHexwHZRI04ymeqxFGYhIMM_H9YrcrVb1Ne9ZCK_dAzmTiWtZeq_zR3gzpK005jTU227t8VnWb5Law8sFp7chqsVm4i-c4DBGyzZ_YEwmfnyYUDvrAcf0bsn3i", "https://www.treccani.it/enciclopedia/repubblica_%28Dizionario-di-filosofia%29/", "https://digilander.libero.it/gotika/platone8.html", "https://rizzoli.rizzolilibri.it/libri/la-stecca-nel-coro/", "https://www.corriere.it/solferino/montanelli/01-09-12/01.spm"]}
{"url": "https://facta.news/notizia-vera/2020/10/09/si-il-file-denominato-coronavirussafetymeasures-pdf-e-un-virus-malevolo-utilizzato-per-compiere-attacchi-informatici/", "title": "S\u00ec, il file pdf \u00abCoronaVirus Safety Measures\u00bb \u00e8 un virus usato per compiere attacchi informatici", "content": ["Venerd\u00ec 9 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica.", "L\u2019immagine oggetto della nostra verifica \u00e8 uno screenshot proveniente dal sito ufficiale di Confcommercio \u2013 la confederazione generale italiana delle imprese, delle attivit\u00e0 professionali e del lavoro autonomo \u2013 di una pagina chiamata \u00abComunicazione Polizia postale\u00bb.", "L\u2019immagine contiene un testo che recita: \u00abBuongiorno, la Polizia Postale ci segnala di non aprire assolutamente il seguente file \u2013 CoronaVirusSafetyMeasures.pdf \u2013 che sta circolando sia via mail che su WhatsApp.", "Allertate anche i vostri collaboratori, grazie\u00bb.", "Si tratta di una notizia vera.", "La notizia \u00e8 riportata dal sito ufficiale di Confcommercio e si rif\u00e0 ad una comunicazione rilasciata il 6 marzo 2020 dal ministero dell\u2019Interno, che mette in guardia da un \u00abvirus nascosto in un file denominato CoronaVirusSafetyMeasures.pdf, con la capacit\u00e0 di impossessarsi del dispositivo e trasformarlo in un computer \u201czombie\u201d, usato da remoto per compiere altri attacchi informatici\u00bb.", "A dispetto del suo nome \u2013 che all\u2019apparenza sembra essere quello di un file contenente le misure di sicurezza da adottare durante la pandemia di Covid-19 \u2013 CoronaVirusSafetyMeasures.pdf non \u00e8 un documento, ma un file eseguibile (un programmino) utilizzato per compiere attacchi informatici.", "Invitiamo dunque i nostri utenti a non scaricare o aprire alcun allegato con quel nome."], "category": "Notizia Vera", "publish_date": "2020-10-09", "tags": ["#verabot", "coronavirus sars-cov-2", "coronavirussafetymeasures", "covid-19", "polizia postale", "virus", "virus informatico"], "links": ["https://www.confcommercio.it/-/false-mail-coronavirus", "https://www.interno.gov.it/it/notizie/attenzione-frodi-informatiche-sul-coronavirus"]}
{"url": "https://facta.news/notizia-falsa/2020/10/12/no-la-cnn-non-ha-titolato-italy-tested-positive-for-dictatorship/", "title": "No, la Cnn non ha titolato \u00abItaly tested positive for dictatorship\u00bb", "content": ["Il 7 ottobre 2020 su Facebook \u00e8 stato pubblicato il fotogramma di una presunta diretta della Cnn \u2013 emittente televisiva statunitense \u2013 che mostra una foto dell\u2019aula della Camera dei Deputati e una del presidente del Consiglio Giuseppe Conte.", "Si legge: \u00abBreaking news: Italy tested positive for dictatorship\u00bb.", "L\u2019immagine \u00e8 accompagnata da questo commento: \u00abGli italiani \u00e8 meglio che si sveglino.", "\u201cL\u2019Italia \u00e8 risultata positiva alla dittatura\u201d.", "Lo dice la CNN, rete notoriamente di sinistra\u00bb.", "Questa notizia non trova riscontro in nessuna testata nazionale e internazionale.", "Si tratta di una notizia frutto di fantasia.", "Come si pu\u00f2 verificare inoltre sul sito della Cnn, la notizia oggetto della nostra verifica non \u00e8 stata mai pubblicata."], "category": "Notizia Falsa", "publish_date": "2020-10-12", "tags": ["cnn", "giuseppe conte"], "links": ["https://www.facebook.com/photo.php?fbid=353109175749180&set=a.172151687178264&type=3&theater", "https://edition.cnn.com/", "https://edition.cnn.com/search?size=10&q=Italy%20tested%20positive%20for%20dictatorship%20"]}
{"url": "https://facta.news/notizia-falsa/2020/10/12/il-documento-presentato-come-bozza-del-nuovo-dpcm-del-governo-e-un-falso/", "title": "Il documento presentato come \u00abbozza del nuovo Dpcm del governo\u00bb \u00e8 un falso", "content": ["Luned\u00ec 12 ottobre 2020 la redazione di Facta ha ricevuto una segnalazione che chiedeva di verificare l\u2019autenticit\u00e0 di un documento in formato Pdf pubblicato l\u201911 ottobre 2020 dal sito web di informazione Leggo e da questo presentato come \u00abla bozza del nuovo Dpcm del Governo\u00bb.", "Si tratta per\u00f2 di un documento falso.", "Il documento oggetto della nostra verifica si presenta come un testo ufficiale, un decreto del Presidente del Consiglio dei Ministri: lo strumento normativo con cui sono state introdotte numerose restrizioni negli scorsi mesi.", "Il decreto conterrebbe presunte \u00abmisure urgenti per fronteggiare l\u2019emergenza epidemiologica da COVID-19, applicabili sull\u2019intero territorio nazionale\u00bb e, secondo quanto si legge nel Pdf in circolazione, dovrebbe essere stato pubblicato sulla Gazzetta Ufficiale n.197 dell\u201911 ottobre 2020.", "Le disposizioni contenute nel documento si dividono in 7 punti, riguardanti rispettivamente l\u2019utilizzo della mascherina in luoghi pubblici, le riunioni in abitazioni private e sedi associative, la sospensione delle attivit\u00e0 sportive che comportano contatto fisico, le modalit\u00e0 di svolgimento di attivit\u00e0 motoria, smart working, matrimoni e funerali (che secondo il testo del presunto Dpcm dovranno svolgersi con la presenza contemporanea di non pi\u00f9 di quindici persone \u00abcompreso il celebrante e l\u2019interessato\u00bb).", "In seguito all\u2019articolo di Leggo, il testo della presunta bozza \u00e8 circolato via WhatsApp, ma anche su Facebook e Twitter .", "Si tratta di un documento falso.", "Quella delle bozze di provvedimento circolate prima della loro effettiva pubblicazione \u00e8 una dinamica che abbiamo imparato a conoscere nel corso dell\u2019emergenza Covid-19, fin dall\u2019istituzione delle zone rosse in Lombardia, Emilia-Romagna, Veneto, Marche e Piemonte decretata il 7 marzo 2020.", "Il processo di stesura di un provvedimento richiede infatti un cospicuo numero di revisioni e passaggi di mano, fatto che aumenta la possibilit\u00e0 di fughe di notizie riguardanti bozze realmente in lavorazione.", "Non \u00e8 per\u00f2 il caso del documento oggetto della nostra verifica.", "Com\u2019\u00e8 infatti possibile constatare attraverso il sito della Gazzetta Ufficiale , non esiste un Dpcm datato 11 ottobre e il numero 197 della Gazzetta Ufficiale \u2013 presentato nel testo come quello in cui sarebbe stato pubblicato il testo \u2013 risale allo scorso 7 agosto 2020.", "L\u2019autenticit\u00e0 della bozza \u00e8 inoltre stata ufficialmente smentita dal ministero della Salute, con una nota inviata alle agenzie e pubblicata da Ansa nel pomeriggio dell\u201911 ottobre parlando di \u00abdocumento fake\u00bb.", "Nonostante la smentita, alle ore 13 di luned\u00ec 12 ottobre l\u2019articolo contenente la presunta esclusiva di Leggo \u00e8 ancora online: invitiamo per questo i nostri lettori ad attenersi solo a documenti ufficiali e a considerare il Pdf oggetto della nostra verifica una notizia falsa.", "(Aggiornamento: alle ore 14.14 \u00e8 arrivata la smentita di Leggo , in un articolo che contiene le scuse ai lettori per la pubblicazione della presunta bozza)."], "category": "Notizia Falsa", "publish_date": "2020-10-12", "tags": ["#verabot", "bozza dpcm", "covid-19", "dpcm", "funerali", "gazzetta ufficiale", "ministero della salute", "nuovo coronavirus"], "links": ["https://www.leggo.it/uploads/ckfile/202010/DECRETO%20DEL%20PRESIDENTE%20DEL%20CONSIGLIO%20DEI%20MINISTRI%2010%20ottobre%202020%20(2)_11235539.pdf", "https://www.leggo.it/politica/news/nuovo_dpcm_covid_governo_nuove_regole_mascherina_sport_chiusure_ultima_ora_oggi-5517485.html", "https://www.facebook.com/S.R148ViaPontina/posts/1207535549612232", "https://twitter.com/betman/status/1315403379301113857", "https://www.open.online/2020/03/07/documento-ecco-la-bozza-integrale-del-nuovo-decreto-contro-epidemia-di-coronavirus/", "https://www.gazzettaufficiale.it/", "https://www.gazzettaufficiale.it/eli/gu/2020/08/07/197/sg/pdf", "https://www.leggo.it/italia/cronache/bozza_dpcm_ultime_notizie_scuse-5518819.html"]}
{"url": "https://facta.news/notizia-falsa/2020/10/12/a-vienna-non-ci-sono-10-bambini-ricoverati-in-ospedale-per-colpa-della-mascherina/", "title": "A Vienna non ci sono 10 bambini ricoverati in ospedale per colpa della mascherina", "content": ["Il 5 ottobre 2020 su Facebook \u00e8 stata pubblicata la foto di una bambina su un letto di ospedale accompagnata da un testo che recita: \u00abUn medico conferma che a Vienna ci sono gi\u00e0 10 bambini ricoverati in ospedale con un\u2019infiammazione polmonare fungina da indossare la maschera!\u00bb.", "Il riferimento \u00e8 ai dispositivi di protezione individuale per contrastare la diffusione della pandemia da Covid-19.", "Questa notizia non trova riscontro in nessuna testata nazionale e locale ed \u00e8 stata smentita dagli ospedali viennesi.", "Si tratta quindi di una notizia frutto di fantasia.", "Andiamo con ordine.", "Come hanno spiegato i colleghi di Afp Factual , a Vienna ci sono otto ospedali attrezzati per accogliere bambini.", "I portavoce di tutte queste strutture hanno comunicato che non risulta un solo caso di bambino ricoverato per un\u2019infezione polmonare.", "Afp Factual ha anche contattato altre grandi strutture ospedaliere viennesi e nessuna di loro era a conoscenza della notizia oggetto della nostra verifica.", "Diversi esperti hanno chiarito inoltre che l\u2019uso corretto delle mascherine non provoca simili infezioni polmonari.", "Su Facta abbiamo pubblicato diversi articoli legati a casi di disinformazione in cui venivano riportate notizie false sulla pericolosit\u00e0 delle mascherine ( qui , qui e qui , qui ).", "L\u2019immagine utilizzata \u00e8 una fotografia generica presente in alcuni siti di immagini stock, come si pu\u00f2 verificare qui e qui ."], "category": "Notizia Falsa", "publish_date": "2020-10-12", "tags": ["#verabot", "bambini", "covid-19", "mascherina", "nuovo coronavirus", "vienna"], "links": ["https://www.facebook.com/peter.fury.165/posts/776613639858477", "https://factual.afp.com/no-hay-evidencia-de-ninos-ingresados-en-viena-por-usar-mascarillas", "https://factcheck.afp.com/face-masks-do-not-cause-fungal-lung-infections-if-handled-correctly-health-experts-say", "https://facta.news/notizia-falsa/2020/10/07/non-e-vero-che-3-bambine-in-germania-sono-decedute-perche-indossavano-una-mascherina-anti-covid/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/", "https://www.istockphoto.com/it/foto/giovane-ragazza-dorme-in-unit%C3%A0-di-terapia-intensiva-gm465125303-33204504?irgwc=1&esource=AFF_IS_IR_TinEye_77643_&asid=TinEye&cid=IS&utm_medium=affiliate&utm_source=TinEye&utm_content=77643&clickid=W3ay0YSyTxyOUzQwUx0Mo3EHUkE0BtQpSzVc0Y0", "https://www.shutterstock.com/it/image-photo/young-girl-sleeping-intensive-care-unit-168767123?irclickid=W3ay0YSyTxyOUzQwUx0Mo3EHUkE0BMVBSzVc0Y0&irgwc=1&utm_medium=Affiliate&utm_campaign=TinEye&utm_source=77643&utm_term=&c3ch=Affiliate&c3nid=IR-77643"]}
{"url": "https://facta.news/fuori-contesto/2020/10/08/questa-foto-e-reale-ma-non-mostra-un-fiore-che-sboccia-una-volta-ogni-400-anni/", "title": "Questa foto \u00e8 reale, ma non mostra \u00abun fiore che sboccia una volta ogni 400 anni\u00bb", "content": ["Il 4 ottobre 2020 su Facebook \u00e8 stata pubblicata una foto che mostra una pianta dalla forma appuntita, di colore bianco e con delle grandi foglie verdi e rosse alla base.", "Lo scatto \u00e8 stato fatto in alta quota.", "La foto \u00e8 accompagnata da questo commento, scritto da chi ha pubblicato il post: \u00abFotografo fortunato.", "Fiore nell\u2019Himalaya che sboccia una volta ogni 400 anni\u00bb.", "Questo contenuto \u00e8 fuorviante e veicola una notizia falsa.", "Lo scatto non mostra un fiore che sboccia una volta ogni 400 anni.", "L\u2019immagine, scattata il 18 settembre 2009 sull\u2019 Himalaya (in Asia meridionale), mostra in realt\u00e0 una pianta chiamata Rheum Nobile che fiorisce da luglio ad agosto e pu\u00f2 crescere fino a raggiungere un metro e mezzo di altezza, come spiegato da Plants For a Future .", "Su Facta ci eravamo occupati in passato di un\u2019altra bufala simile ( qui )."], "category": "Fuori Contesto", "publish_date": "2020-10-08", "tags": ["ambiente", "fiore", "himalaya", "natura", "piante"], "links": ["https://www.facebook.com/1606174986279503/photos/a.1631690327061302/2829787030584953/?type=3&theater", "https://www.flickr.com/photos/markhorrell/18410328859/in/photostream/", "https://www.treccani.it/enciclopedia/himalaya/", "https://pfaf.org/user/Plant.aspx?LatinName=Rheum+nobile", "https://pfaf.org/user/AboutUs.aspx", "https://pfaf.org/user/AboutUs.aspx", "https://facta.news/notizia-falsa/2020/06/26/non-e-vero-che-lo-sri-chakra-e-un-fiore-di-colore-bianco-che-fiorisce-ogni-400-anni/"]}
{"url": "https://facta.news/fuori-contesto/2020/10/08/questa-foto-non-mostra-un-contadino-cubano-che-si-e-rifiutato-di-lavorare-per-il-regime-castrista/", "title": "Questa foto non mostra \u00abun contadino cubano che si \u00e8 rifiutato di lavorare per il regime Castrista\u00bb", "content": ["Gioved\u00ec 8 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 3 luglio 2020 sul social network.", "Il post oggetto della nostra verifica contiene la foto in bianco e nero di un uomo inginocchiato di fronte a un prete e circondato da alcuni militari armati.", "Il post \u00e8 accompagnato da un commento, scritto dal chi ha pubblicato il contenuto su Facebook, in cui si legge: \u00abGuardate attentamente: Questa foto ha vinto il Pulitzer.", "Un prete che d\u00e0 gli ultimi sacramenti ad un contadino cubano proprietario della sua terra, che si \u00e8 rifiutato di lavorare per il regime Castrista.", "\u00c8 stato fucilato senza diritto di difendersi per ordine del Che Guevara.", "Ma questa foto non la vedrete mai stampata su una maglietta\u00bb.", "Si tratta di un contenuto fuorviante che veicola una notizia falsa.", "La fotografia oggetto della nostra analisi \u00e8 reale e fa parte di una serie di quattro scatti realizzati nel 1960 da Andrew Lopez , fotografo dell\u2019agenzia United Press International, e ha realmente vinto il premio Pulitzer nel 1960.", "La fotografia, tuttavia, non mostra un \u00abcontadino cubano che si \u00e8 rifiutato di lavorare per il regime Castrista\u00bb, come riportato nel post, ma un caporale dell\u2019esercito del dittatore Fulgencio Batista \u2013 generale cubano salito al potere dopo un colpo di Stato nel 1940 e poi nel 1952, prima di essere deposto dalla rivoluzione castrista nel 1959 \u2013 che riceve l\u2019estrema unzione prima di essere giustiziato dagli uomini del futuro presidente Fidel Castro.", "L\u2019informazione \u00e8 contenuta nelle motivazioni che hanno portato alla vittoria del Pulitzer di Lopez, pubblicate sul sito web ufficiale del premio Pulitzer, oltre che negli articoli di cronaca del tempo."], "category": "Fuori Contesto", "publish_date": "2020-10-08", "tags": ["che guevara", "cuba", "fidel castro", "fulgencio batista", "premio pulitzer"], "links": ["https://www.facebook.com/photo.php?fbid=10224775277116306&set=a.1685526265038&type=3&theater", "https://www.worldpressphoto.org/person/detail/743/andrew-lopez", "https://www.pulitzer.org/winners/andrew-lopez", "https://www.treccani.it/enciclopedia/batista-y-zaldivar-fulgencio_(Dizionario-di-Storia)/", "https://www.treccani.it/enciclopedia/rivoluzione-cubana_%28Enciclopedia-dei-ragazzi%29/#:~:text=Dopo%20la%20sconfitta%20della%20Spagna,presto%20ne%20dominarono%20l'economia.", "https://www.pulitzer.org/winners/andrew-lopez", "https://www.newspapers.com/clip/57692832/felt-like-crying-as-he-snapped-photos/"]}
{"url": "https://facta.news/fuori-contesto/2020/09/30/questo-video-e-stato-girato-in-spagna-ma-la-covid-19-non-centra/", "title": "Questo video \u00e8 stato girato in Spagna, ma la Covid-19 non c\u2019entra", "content": ["Il 28 settembre 2020 su Facebook \u00e8 stato pubblicato un video che mostra una folla in una piazza che al centro ha una grande fontana al centro.", "Le persone sventolano numerose bandiere della Spagna.", "Il filmato \u00e8 accompagnato da questo commento,\u00a0scritto da chi ha pubblicato il contenuto su Facebook: \u00abLa SPAGNA si alza e si ribella alla dittatura Corona.", "Quando vedremo queste immagini da noi?\u00bb.", "Questo contenuto \u00e8 fuorviante e veicola una notizia falsa.", "Il video oggetto della nostra verifica \u00e8 stato girato in Spagna ma non c\u2019entra nulla con la pandemia da Covid-19.", "Le immagini si riferiscono alla manifestazione svoltasi il 10 febbraio 2019 in Plaza de Col\u00f3n a Madrid, organizzata da diversi partiti di centro destra e destra in difesa dell\u2019unit\u00e0 della Spagna contro il presidente del governo spagnolo Pedro S\u00e1nchez per chiedere nuove elezioni, come si pu\u00f2 verificare qui .", "Il nuovo coronavirus \u00e8 stato invece identificato dal China CDC (il Centro per il controllo e la prevenzione delle malattie della Cina) il 9 gennaio 2020.", "Successivamente, l\u201911 febbraio 2020 \u2013 quindi un anno dopo la manifestazione svoltasi a Madrid \u2013 l\u2019Organizzazione Mondiale della Sanit\u00e0 (Oms) ha annunciato che la malattia respiratoria causata dal nuovo coronavirus si chiama Covid-19."], "category": "Fuori Contesto", "publish_date": "2020-09-30", "tags": ["#verabot", "covid-19", "manifestazione", "nuovo coronavirus", "nuovo coronavirus sars-cov-2", "spagna"], "links": ["https://www.facebook.com/edith.padmini/videos/3265258516845037/?__xts__[0]=68.ARBR7orW6m2sdnICHtx9qpvkMma9NjbYXGyoKB8S_QEDQkHkHzvgbaA67gGqjgkZKxXw7ja8UhRNAGmNUMdCNl6S3NKBzAPS7Cd6Mbl3zkvgEyZgKF6ux8ZvgQspgu4uROH3WVyYHniF3nN7rHgX70yzTr1Dt1X3wYoMRVGM0y7KdaZs05dR7dNYCARGQjCH6v6sR6DFbooPbIHZHi_SuIZPip5Oq7__3QnzkBMN6sc8M08v_TgkJ2L_1mt8riojis4BDYjtVozLGTPYtd9GtZh7FX536jDCImm9ZslUWCxFYQI3vvM&__tn__=H-R", "https://www.20minutos.es/noticia/3558113/0/manifestacion-10-febrero-domingo-madrid-directo/", "https://www.google.com/maps/place/Plaza+de+Col%C3%B3n,+Madrid,+Spagna/@40.4253616,-3.6906704,185m/data=!3m1!1e3!4m5!3m4!1s0xd4228905635c501:0x264f338303ca8cdc!8m2!3d40.4251223!4d-3.6902409", "https://www.facebook.com/pedro.sanchezperezcastejon/", "https://www.youtube.com/watch?time_continue=5&v=L2M3FZMiEh8&feature=emb_title&ab_channel=Newtral", "https://www.epicentro.iss.it/coronavirus/sars-cov-2", "http://www.chinacdc.cn/en/", "https://www.ilpost.it/2020/02/11/covid-19-nome-sindrome-nuovo-coronavirus-oms/"]}
{"url": "https://facta.news/fuori-contesto/2020/09/30/il-topo-gigante-ritrovato-a-citta-del-messico-e-in-realta-un-oggetto-usato-come-decorazione/", "title": "Il \u00abtopo gigante\u00bb ritrovato a Citt\u00e0 del Messico \u00e8 in realt\u00e0 un oggetto usato come decorazione", "content": ["Il 25 settembre 2020 su Facebook \u00e8 stata pubblicata un\u2019immagine che mostra la foto di quello che sembra essere un ratto dalle dimensioni giganti (pi\u00f9 alto degli uomini che lo circondano).", "Sull\u2019immagine \u00e8 riportato un testo e si legge: \u00abMessico, ratto sbuca dalle fogne dopo un temporale: operai scoprono la verit\u00e0.", "Un topo gigante sbuca dalle fogne e semina il panico a Citt\u00e0 del Messico\u00bb.", "Questo un contenuto \u00e8 fuorviante e veicola una notizia falsa.", "La foto oggetto della nostra verifica non mostra un animale reale.", "Lo scatto proviene da Citt\u00e0 del Messico e mostra il ritrovamento, avvenuto il 16 settembre 2020 durante la pulizia di un canale di drenaggio dopo delle forti piogge che hanno causato allagamenti in citt\u00e0, di una grande scultura a forma di topo, come si pu\u00f2 verificare qui .", "Secondo alcune fonti di stampa ( qui e qui ) si tratterebbe di una decorazione o di un oggetto scenografico utilizzato ad Halloween e smaltito in modo improprio."], "category": "Fuori Contesto", "publish_date": "2020-09-30", "tags": ["messico", "topo", "topo gigante"], "links": ["https://www.facebook.com/photo.php?fbid=353000899152127&set=basw.Abp8SlU2gMau82vMmt5zGnms6PHuPr4YRBrNm6HT_jpvaXBV2VUX_b-wxdhbBxQzHGmFUgEg424hLjloTfVkxbhnQOfVn7hj1fyrKupuT9RjJOUQszdvVZ3kX-TXpKiLDOKMzQZjr99Ck0lOcR3E88Rds0-GvSu63v9Mh2KAeWk06Q.353000899152127.1732992183520584.174428744223497.2440744545982778.1130601483629091.1989373864542011.1215058131857401.2436002393162543.164566811941516&type=1&theater", "https://www.clarin.com/internacional/verdadera-historia-rata-gigante-salio-alcantarilla-hizo-viral-redes-sociales_0_VsQs9fBGF.html", "https://www.news18.com/news/buzz/watch-giant-rat-measuring-over-4-feet-found-in-mexico-is-it-real-2905437.html", "https://www.youtube.com/watch?v=OublBFF6ZBc&feature=emb_title&ab_channel=romeoshkurti"]}
{"url": "https://facta.news/notizia-falsa/2020/09/30/l-immagine-che-parla-della-vera-storia-di-bella-ciao-riporta-diverse-informazioni-false/", "title": "L\u2019immagine che parla della \u00abvera storia di Bella ciao\u00bb riporta diverse informazioni false", "content": ["Marted\u00ec 29 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 26 settembre 2020 sul social network.", "Il post oggetto della nostra verifica contiene la foto, in bianco e nero e ingiallita, di tre musicisti e un testo che recita: \u00abLa vera storia di \u201cBella ciao\u201d.", "1) Nessun partigiano ha mai cantato n\u00e9 conosciuto la canzone \u201cBella ciao\u201d.", "2) Fu scritta dal musicista tzigano Mishka Ziganoff, nel 1918.", "3) Fu incisa dallo stesso in un 78 giri nel 1919 chiamato chiamato \u201cKlezmer-Yiddish\u201d.", "4) Fu cantata ufficialmente nel 1964 al Festival di Spoleto.", "Da allora fu usata dalle varie associazioni partigiane di tutti i colori politici.", "Fine della storia.\u00bb.", "Il contenuto oggetto della nostra analisi riporta diverse informazioni false.", "Andiamo con ordine.", "Innanzitutto, non \u00e8 vero che \u00abnessun partigiano ha mai cantato n\u00e9 conosciuto la canzone \u201cBella ciao\u201d\u00bb.", "Come ha spiegato nel 2008 a Repubblica Luciano Granozzi , docente di Storia contemporanea all\u2019universit\u00e0 di Catania, la canzone pi\u00f9 amata e diffusa tra i partigiani era Fischia il vento , che dopo la guerra fu in parte accantonata a causa dei suoi contenuti rivoluzionari \u2013 \u00abFischia il vento / infuria la bufera /scarpe rotte e pur bisogna andar / a conquistare la rossa primavera / dove sorge il sol dell\u2019avvenir\u00bb \u2014 e dunque troppo vicini all\u2019ideologia comunista.", "Ma Bella ciao era ben nota presso \u00abalcuni gruppi di partigiani nel modenese e attorno a Bologna\u00bb continua Granozzi.", "In particolare, secondo lo storico di canti popolari e tradizioni orali Cesare Bermani , Bella ciao veniva intonata durante la resistenza \u00abnella leggendaria Brigata Maiella e in altri gruppi partigiani delle Langhe\u00bb.", "La popolarit\u00e0 del canto crebbe esponenzialmente a guerra finita ed \u00e8 rimasto legato al periodo della resistenza \u2013 all\u2019interno del quale \u00e8 comunque nato \u2013 grazie all\u2019apprezzamento trasversale del Partito Socialista e della Democrazia Cristiana.", "Quanto alle presunte origini yiddish di Bella ciao , \u00e8 vero che la musica della canzone richiama un pezzo di Mishka Ziganoff , musicista zigano di origine russa naturalizzato statunitense.\u00a0 La scoperta \u00e8 stata effettuata dall\u2019ingegnere Fausto Giovannardi, che nel 2006 ha trovato per caso un disco di Ziganoff in un mercatino di Parigi.", "Come spiega in una pubblicazione dal titolo \u201cThe origins of Bella ciao\u2019s music\u201d lo stesso Giovannardi, la canzone di Ziganoff \u00e8 ispirata a un pezzo popolare della tradizione ebraica chiamato \u201cDus Zekele Koilen\u201d (in italiano, \u201cUna piccola borsa di carbone\u201d).", "Proprio come altri canti della resistenza insomma \u2013 Fischia il vento si rif\u00e0 alla canzone popolare sovietica Katju\u0161a \u2013, Bella ciao ha subito l\u2019ispirazione di un\u2019aria popolare pre-esistente.", "La parte testuale \u00e8 invece originale , sebbene riprenda la struttura del canto Fior di tomba .", "Venendo al quarto punto e ultimo, non \u00e8 vero che le associazioni partigiane hanno iniziato a usare Bella ciao dopo il Festival di Spoleto del 1964.", "Per quanto la canzone non fosse unanimemente riconosciuta come l\u2019inno dei partigiani durante la guerra, il canto \u00e8 stato eletto a simbolo della lotta contro il nazi-fascismo prima della data indicata nel post.", "\u00abAccade alla fine degli anni Cinquanta\u00bb ha spiegato nel 2016 al Fatto Quotidiano Carlo Pestelli , musicista, cantautore e dottore di ricerca in Storia della lingua, autore di un volume sul tema, \u00abquando si ha la necessit\u00e0 di unificare le varie anime della Resistenza, quella comunista, socialista, cattolica, liberale, monarchica-badogliana.", "Non si poteva usare Fischia il vento o altri canti politicizzati.", "Bella ciao slega la Resistenza dalle appartenenze di partito e racconta qualcosa che pu\u00f2 essere atemporale\u00bb.", "In conclusione, Bella ciao \u00e8 certamente un canto utilizzato durante la Resistenza e che durante la Resistenza \u00e8 nato, almeno nella sua forma compiuta.", "La musica del canto \u00e8 ispirata a un\u2019aria popolare ebraica e il suo testo a una canzone popolare italiana.", "Secondo Carlo Pistelli, autore di un volume dedicato a Bella ciao , l\u2019elezione del canto a unico inno partigiano va fatta risalire alla fine degli anni Cinquanta."], "category": "Notizia Falsa", "publish_date": "2020-09-30", "tags": ["bella ciao", "fischia il vento", "mishka ziganoff", "partigiani", "resistenza"], "links": ["https://www.facebook.com/photo.php?fbid=343840150201275&set=a.112459486672677&type=3&theater", "https://www.repubblica.it/2008/04/sezioni/spettacoli_e_cultura/ballata-bella/ballata-bella/ballata-bella.html", "http://syllabus.unict.it/insegnamento.php?id=7777", "https://www.deriveapprodi.com/autore/cesare-bermani/", "https://www.treccani.it/magazine/atlante/cultura/La_vera_storia_di_Bella_ciao.html", "http://www.ziganoff.it/it/bio", "https://www.academia.edu/12942174/The_origin_of_Bella_Ciaos_music", "http://www.aess.regione.lombardia.it/ricerca/ricerca_src/scheda_ite.php?idk_id=ITE-OPDFA-0000092348&sigla=aess_view&ite_tkt=AUD&alleg=undefined", "https://www.lastampa.it/topnews/tempi-moderni/2020/04/19/news/tutti-cantano-bella-ciao-dai-partigiani-alle-serie-tv-ai-movimenti-di-piazza-1.38730689", "http://www.teche.rai.it/1959/02/antiche-canzoni-epico-liriche-italiane-fior-di-tomba/", "https://www.ilfattoquotidiano.it/2016/04/25/25-aprile-la-vera-storia-di-bella-ciao-dai-partigiani-yves-montand-come-e-diventata-un-inno-di-resistenza/2668885/", "http://www.carlopestelli.com/vita.shtml"]}
{"url": "https://facta.news/fuori-contesto/2020/09/30/donald-trump-non-ha-chiesto-whats-kitemmuort-ad-un-utente-italiano-su-twitter/", "title": "Donald Trump non ha chiesto \u00abWhat\u2019s Kitemmuort?\u00bb ad un utente italiano su Twitter", "content": ["Il 30 settembre 2020 su Facebook \u00e8 stata pubblicata un\u2019immagine che mostra un presunto botta e risposta su Twitter tra il presidente degli Stati Uniti d\u2019America Donald Trump e l\u2019utente italiano @DiReddito.", "Trump avrebbe twittato \u00abFAKE NEWS\u00bb e @DiReddito avrebbe risposto utilizzando l\u2019espressione napoletana \u00abKITEMMUORT, PAYING TAXES\u00bb.", "Di risposta, il presidente Usa avrebbe domandato \u00abWhat\u2019s Kitemmuort?\u00bb.", "L\u2019immagine \u00e8 accompagnata da questo commento, scritto da chi ha pubblicato il contenuto su Facebook: \u00abProfilo ufficiale Twitter di Donald J. Trump.", "Un utente che si firma REDDITO DI CITTADINANZA scrive la frase \u201cKITTEMUORT, PAYING TAX\u201d in risposta ad un tweet del presidente degli Stati Uniti che gli risponde!!", "Non \u00e8 profilo FAKE.", "\u00c8 tutto vero!!", "Donaldone nr 1 indiscusso\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "Il tweet di Donald Trump con la scritta \u00abFAKE NEWS\u00bb e la risposta in napoletano dell\u2019utente italiano sono reali.", "Il presidente degli Stati Uniti d\u2019America non ha per\u00f2 mai risposto al commento dell\u2019utente italiano con l\u2019espressione \u00abWhat\u2019s Kitemmuort?\u00bb, come si pu\u00f2 verificare scorrendo il profilo ufficiale di Trump.", "L\u2019immagine della falsa risposta di Trump \u00e8 stata pubblicata dall\u2019utente italiano @DiReddito.", "Ma come spiegato da chi gestisce l\u2019account, si trattava di uno scherzo."], "category": "Fuori Contesto", "publish_date": "2020-09-30", "tags": ["donald trump"], "links": ["https://www.facebook.com/photo.php?fbid=1328930424121243&set=a.363036377377324&type=3&theater", "https://twitter.com/realdonaldtrump"]}
{"url": "https://facta.news/fuori-contesto/2020/10/01/la-fotografia-di-questuomo-che-defeca-per-strada-e-reale-ma-non-centra-con-litalia/", "title": "La fotografia di quest\u2019uomo che defeca per strada \u00e8 reale, ma non c\u2019entra con l\u2019Italia", "content": ["Il 30 settembre 2020 su Facebook \u00e8 stata pubblicata una foto in cui si vede un uomo con i pantaloni abbassati che, leggermente accovacciato, sembra in proncinto di defecare per strada o sembra averlo appena fatto.", "Lo scatto \u00e8 accompagnato da questo commento, scritto da chi ha pubblicato il post su Facebook: \u00abQuesto \u00e8 uno dei lavoratori che la Bellanova vuole per la agricoltura \u2026.", "Si sta allenando per la concimazione dei campi\u00bb.", "Il riferimento \u00e8 alla regolarizzazione di parte degli stranieri presenti in Italia e attivi nei settori dell\u2019agricoltura, del lavoro domestico e di assistenza alla persona, prevista nel decreto rilancio e voluta dalla ministra delle Politiche agricole alimentari e forestali Teresa Bellanova .", "Questo contenuto \u00e8 fuorviante e veicola una notizia falsa.", "La foto oggetto della nostra verifica non mostra un migrante arrivato in Italia.", "Come avevamo gi\u00e0 ricostruito in passato, si tratta in realt\u00e0 di uno scatto di denuncia utilizzato in rete e sui social network nel 2019 per mostrare la condizione di un senzatetto in una strada di San Francisco, in California (Stati Uniti d\u2019America)."], "category": "Fuori Contesto", "publish_date": "2020-10-01", "tags": ["bellanova", "immigrazione", "italia", "migranti", "san francisco", "usa"], "links": ["https://www.facebook.com/photo.php?fbid=10218754072666993&set=a.10211278622265405&type=3&theater", "https://www.politicheagricole.it/flex/cm/pages/ServeBLOB.php/L/IT/IDPagina/172", "https://www.gazzettaufficiale.it/eli/id/2020/05/19/20G00052/sg", "https://www.politicheagricole.it/flex/cm/pages/ServeBLOB.php/L/IT/IDPagina/172", "https://pagellapolitica.it/bufale/show/695/notizia-fuori-contesto-la-foto-di-un-uomo-che-fa-bisogni-in-strada-e-la-frase-di-boldrini-sullo-stile-di-vita-dei-migranti", "https://awwmemes.com/i/only-in-san-francisco-can-you-have-a-nice-dinner-529abadf16064894ba03f078d3dc527f", "https://www.facebook.com/search/photos/?q=San%20Francisco%20has%20now%20decriminalized%20defecating%20in%20public&epa=SERP_TAB", "https://ifunny.co/picture/theredelephann-another-perfect-day-in-san-francisco-nice-outdoor-dinner-467zIVpn6"]}
{"url": "https://facta.news/notizia-falsa/2020/10/01/no-giuseppe-conte-non-ha-uno-stipendio-annuo-lordo-superiore-al-1-milione-di-euro/", "title": "No, Giuseppe Conte non ha uno stipendio annuo lordo superiore al 1 milione di euro", "content": ["Il 1 ottobre 2020 su Facebook \u00e8 stata pubblicata una foto del presidente del Consiglio Giuseppe Conte accompagnata da un testo in cui si sostiene che il suo stipendio annuo sarebbe pari a di \u00ab1.207.391,00\u00bb euro.", "Questa notizia \u00e8 falsa.", "Andiamo con ordine.", "Come riportato nella sezione amministrazione trasparente sul sito ufficiale del governo, l\u2019attuale compenso spettante al presidente del Consiglio italiano \u00e8 di 88.353,98 euro lordi all\u2019anno.", "L\u2019importo previsto dalla legge n. 418 del 1999 risulta in realt\u00e0 superiore e pari a 110.442,48 euro lordi annui, ma nel 2018 per scelta dello stesso Conte, l\u2019indennit\u00e0 \u00e8 stata ridotta del 20 per cento.", "Nella stessa sezione del sito, compare anche la cifra riportata nell\u2019immagine oggetto della nostra verifica: \u00ab1.207.391,00\u00bb euro.", "Non si tratta per\u00f2 dello stipendio annuo di Conte, quanto della voce \u00abreddito complessivo\u00bb \u2013 che corrisponde alla somma di tutti i redditi lordi percepiti da una singola persona che, in questo specifico caso, \u00e8 il presidente del Consiglio \u2013 presente nella dichiarazione dei redditi depositata per il periodo di imposta 2018.", "Nello stesso documento viene anche riportato il \u00ab reddito imponibile \u00bb di Conte (e, quindi, il reddito complessivo al netto delle tasse): la cifra ammontava a 1.115.229,00 euro rispetto ai 370.314,00 euro percepiti l\u2019anno precedente.", "Il 3 gennaio 2020 fonti di Palazzo Chigi avevano spiegato ad AdnKronos che l\u2019incremento dell\u2019imponibile era \u00abdovuto al fatto che quando Conte ha assunto l\u2019incarico di presidente del Consiglio ha dovuto chiudere tutti gli incarichi pendenti emettendo le relative fatture, e, quindi, ha fatturato in un solo anno importi che altrimenti sarebbero stati diluiti nel corso del tempo\u00bb.\u00a0 Nel 2019 Conte ha dichiarato che la sua situazione patrimoniale dell\u2019anno precedente non aveva subito variazioni.", "Dunque, Giuseppe Conte ha dichiarato per l\u2019anno di imposta 2018 un reddito complessivo (fonte complessiva dei redditi lordi) superiore al milione di euro e pari alla cifra riportata nell\u2019immagine oggetto della nostra verifica (1.207.391, 00 euro).", "Stando a quanto trapelato da Palazzo Chigi l\u2019alta cifra sarebbe ricollegabile alla necessit\u00e0 di concludere, diventando presidente del Consiglio, gli incarichi precedenti ricoperti e di emettere (ed incassare), quindi, le relative fatture.", "Non \u00e8 per\u00f2 corretto sostenere che lo stipendio di Giuseppe Conte\u00a0 corrisponda a questo valore e sia, dunque, superiore al milione di euro annui.", "Il presidente del Consiglio guadagna annualmente poco meno di 90 mila euro lordi."], "category": "Notizia Falsa", "publish_date": "2020-10-01", "tags": ["giuseppe conte"], "links": ["https://www.facebook.com/KOSTITUZIONE/photos/a.630681817011609/3405508169528946/?type=3&theater", "http://www.governo.it/it/governo/conte-ii/presidente-del-consiglio/giuseppe-conte", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConteII/Pres_Conte.html", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConteII/Pres_Conte/Conte_compenso_2019.pdf", "https://www.gazzettaufficiale.it/atto/serie_generale/caricaDettaglioAtto/originario?atto.dataPubblicazioneGazzetta=1999-11-15&atto.codiceRedazionale=099G0495&elenco30giorni=false", "https://www.facebook.com/GiuseppeConte64/posts/498461273969176", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConteII/Pres_Conte/Conte_redditi_2019.pdf#page=9", "https://www1.finanze.gov.it/finanze3/analisi_stat/v_4_0_0/contenuti/definizione_variabili_2015_irpef.pdf?d=1568286000#page=2", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConteII/Pres_Conte/Conte_redditi_2019.pdf", "https://www1.finanze.gov.it/finanze3/analisi_stat/v_4_0_0/contenuti/definizione_variabili_2015_irpef.pdf?d=1568286000#page=2", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConteII/Pres_Conte/Conte_redditi_2019.pdf#page=9", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConte/Conte/Conte_dich_redditi_2018.pdf#page=9", "https://www.adnkronos.com/fatti/politica/2020/01/03/portafoglio-conte-ecco-quanto-guadagnato_p7WIChTXafO02pexBepjJJ.html?refresh_ce", "http://presidenza.governo.it/AmministrazioneTrasparente/Organizzazione/OrganiIndirizzoPolitico/GovernoConteII/Pres_Conte/Conte_patrimonniale_2019.pdf"]}
{"url": "https://facta.news/notizia-falsa/2020/10/02/no-il-medico-legale-non-ha-stabilito-che-floyd-e-morto-per-overdose/", "title": "No, il medico legale non ha stabilito che Floyd \u00e8 morto per overdose", "content": ["Il 24 settembre 2020 su Facebook \u00e8 stato pubblicato un post che riguarda la morte di George Floyd, afroamericano deceduto il 25 maggio 2020 negli Stati Uniti d\u2019America durante un violento arresto da parte della polizia.", "Il contenuto del post oggetto della nostra verifica riporta la notizia secondo cui il medico legale \u00abha messo per scritto in un documento ufficiale che George Floyd \u00e8 morto a causa di una overdose di droga\u00bb.", "Si tratta di una notizia falsa.", "Come verificato dal sito di fact-checking statunitense PolitiFact il medico legale ha infatti stabilito ( qui il documento ufficiale) che Floyd \u00e8 deceduto a causa di un omicidio.", "Il referto spiega che Floyd aveva precedenti problemi cardiaci e che nel corpo erano state trovate tracce di un\u2019intossicazione da fentanyl e un uso recente di metanfetamine.", "La causa della morte dell\u2019uomo \u2013 si legge sempre nel documento \u2013 \u00e8 stata \u00abun arresto cardiopolmonare avvenuto come complicazione del blocco, della sottomissione e della compressione del collo\u00bb mentre era trattenuto con forza dagli agenti."], "category": "Notizia Falsa", "publish_date": "2020-10-02", "tags": ["george floyd", "omicidio", "politifact", "usa"], "links": ["https://www.facebook.com/giuseppe.lipera.3/posts/2719441394988427", "https://www.nytimes.com/2020/05/31/us/george-floyd-investigation.html", "https://www.politifact.com/factchecks/2020/sep/25/blog-posting/two-autopsies-found-george-floyds-death-was-homici/?fbclid=IwAR1CSYJeWO1FpwOkP4CAOGVLYgzzU_GZgEiExoTs6JAu1jN54fBx220-3rk", "https://content.govdelivery.com/attachments/MNHENNE/2020/06/01/file_attachments/1464238/2020-3700%20Floyd,%20George%20Perry%20Update%206.1.2020.pdf", "https://blog.sitd.it/2018/09/15/fentanili-ed-eroina-al-fentanil-una-precisazione-doverosa/"]}
{"url": "https://facta.news/notizia-imprecisa/2020/10/02/la-proposta-del-pd-per-introdurre-lo-studio-di-bella-ciao-nelle-scuole-e-reale-ma-lo-scopo-e-meramente-formale/", "title": "Che cosa dice davvero la proposta del Pd per introdurre lo studio di Bella ciao nelle scuole?", "content": ["Luned\u00ec 28 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 25 settembre 2020 sul social network.", "Il post oggetto della nostra verifica contiene una foto del segretario del Partito Democratico Nicola Zingaretti, un testo che recita: \u00abVuole imporre \u201cBella Ciao\u201d in tutte le scuole\u00bb e un commento, scritto dall\u2019autore del post, in cui si legge: \u00abPresentato oggi, alla Camera, il disegno di legge firmato PD per imporre l\u2019insegnamento obbligatorio di \u2018Bella Ciao\u2019 a tutti gli alunni delle scuole italiane.", "L\u2019Italia non \u00e8 comunista e mai lo sar\u00e0!\u00bb.", "L\u2019informazione \u00e8 circolata in diverse forme e, oltre che sui social network, ci \u00e8 stata segnalata anche in un articolo pubblicato il 25 settembre dal quotidiano Il Giornale , dal titolo: \u00abIl Pd vuole \u201cBella Ciao\u201d a scuola \u201cCantatela con l\u2019Inno di Mameli\u201d\u00bb.", "Secondo il testo dell\u2019articolo oggetto della nostra verifica, l\u2019intenzione di \u00abinserire nei programmi scolastici lo studio della canzone \u201crossa\u201d per eccellenza\u00bb sarebbe contenuta in una \u00abproposta di legge\u00bb firmata il 30 aprile 2020 da \u00abun gruppo di parlamentari dem tra cui Piero Fassino, Michele Anzaldi, Stefania Pezzopane, Patrizia Prestipino e Gian Mario Fragomeli\u00bb.", "Si tratta di una notizia imprecisa.", "Il riferimento \u00e8 alla proposta di legge numero 2483 , intitolata \u00abRiconoscimento della canzone \u201cBella ciao\u201d quale espressione popolare dei valori fondanti della nascita e dello sviluppo della Repubblica\u00bb ed \u00e8 stata effettivamente presentata il 30 aprile 2020 da 26 deputati del Pd, tra i quali Fassino , Anzaldi , Pezzopane , Prestipino e Fragomeli .", "L\u2019iniziativa dei deputati si snoda in due articoli: il primo \u00e8 relativo al riconoscimento di Bella ciao come \u00abespressione popolare dei valori fondanti\u00bb e ne propone l\u2019esecuzione \u00abdopo l\u2019inno nazionale\u00bb, ma solo in occasione \u00abdelle cerimonie ufficiali per i festeggiamenti del 25 aprile, anniversario della Liberazione dal nazifascismo\u00bb, informazione omessa dal titolo de Il Giornale , ma contenuta nel corpo dell\u2019articolo.", "Il secondo articolo riguarda invece lo studio di Bella ciao nelle scuole \u00abnell\u2019ambito delle attivit\u00e0 didattiche finalizzate all\u2019acquisizione delle conoscenze relative alla seconda guerra mondiale e al periodo storico della Resistenza e della lotta partigiana\u00bb.", "Si tratterebbe insomma di un focus sul canto popolare simbolo della Resistenza, inserito nell\u2019ambito dello studio che interessa il periodo della lotta al nazi-fascismo \u2013 gi\u00e0 contenuto nei programmi didattici \u2013 e dunque di un\u2019iniziativa dal carattere perlopi\u00f9 formale, come gli stessi deputati del Partito democratico hanno sottolineato nella premessa alla proposta di legge: \u00abcon la presente proposta di legge si intende riconoscere finalmente l\u2019evidente carattere istituzionale a un inno che \u00e8 espressione popolare \u2013 vissuta e pur sempre in continua evoluzione rispetto ai diversi momenti storici \u2013 dei pi\u00f9 alti valori alla base della nascita della Repubblica\u00bb.", "Vale la pena sottolineare che la proposta di legge \u00e8 ferma in Commissione affari costituzionali e cultura: si tratta insomma di un\u2019iniziativa non approdata in aula e non ancora sottoposta ad emendamenti.", "\u00c8 dunque falsa l\u2019informazione, contenuta nel post oggetto di verifica, secondo cui il provvedimento sarebbe stato presentato il 25 settembre alla Camera.", "Non esiste poi alcun legame tra la canzone Bella ciao e l\u2019ideologia comunista: come avevamo raccontato in questo articolo , il canto pi\u00f9 diffuso e amato tra i partigiani di estrazione comunista era Fischia il vento \u2013 che faceva esplicito riferimento alla rivoluzione \u2013 mentre quello attualmente riconosciuto come il simbolo della resistenza ha ottenuto, nel tempo, l\u2019apprezzamento trasversale anche di Partito Socialista e Democrazia Cristiana."], "category": "Notizia imprecisa", "publish_date": "2020-10-02", "tags": ["bella ciao", "partito democratico"], "links": ["https://www.facebook.com/italianiadestra/posts/117297406791623", "https://archive.vn/UTdXK", "http://documenti.camera.it/leg18/pdl/pdf/leg.18.pdl.camera.2483.18PDL0101360.pdf", "https://www.camera.it/leg18/1", "https://www.camera.it/leg18/29?shadow_deputato=305946&idpersona=305946&idlegislatura=18", "https://www.camera.it/leg18/29?shadow_deputato=306466&idpersona=306466&idlegislatura=18", "https://www.camera.it/leg18/29?tipoAttivita=&tipoVisAtt=&shadow_deputato=307430&lettera=&idLegislatura=18&tipoPersona=", "https://www.camera.it/leg18/29?shadow_deputato=305559&idpersona=305559&idlegislatura=18", "http://documenti.camera.it/leg18/pdl/pdf/leg.18.pdl.camera.2483.18PDL0101360.pdf#page=4", "https://www.giornalettismo.com/bella-ciao-nelle-scuole/", "https://facta.news/notizia-falsa/2020/09/30/l-immagine-che-parla-della-vera-storia-di-bella-ciao-riporta-diverse-informazioni-false/"]}
{"url": "https://facta.news/notizia-falsa/2020/09/28/no-il-vaccino-anti-influenzale-non-favorisce-il-coronavirus/", "title": "No, il vaccino anti-influenzale non \u00abfavorisce il coronavirus\u00bb", "content": ["Venerd\u00ec 25 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un video pubblicato il 23 settembre 2020 dal sito web dell\u2019emittente radiofonica Radio Radio (di cui ci eravamo gi\u00e0 occupati qui e qui ).", "Il filmato, della durata complessiva di 2 minuti e 6 secondi, mostra l\u2019intervento tenuto alla Camera il 23 settembre dell\u2019onorevole Sara Cunial , deputata eletta con il Movimento 5 Stelle e dall\u2019aprile 2019 parte del gruppo misto, di cui ci eravamo gi\u00e0 occupati in precedenza ( qui , mentre qui c\u2019\u00e8 un articolo di fact-checking che i colleghi di Pagella Politica hanno dedicato ad un precedente intervento alla Camera).", "Tra le altre cose, durante l\u2019intervento la deputata Cunial ipotizza un rapporto tra la vaccinazione anti-influenzale e il contagio da Covid-19, con la frase: \u00abUno studio del Dipartimento della difesa americana afferma che la vaccinazione antinfluenzale aumenta del 36 per cento l\u2019incidenza di coinfezione proprio da Coronavirus per interferenza virale\u00bb.", "Si tratta di una notizia falsa.", "La deputata Cunial fa riferimento a un articolo pubblicato il 16 aprile 2020 dal sito web dell\u2019associazione Children\u2019s Health Defense presieduta da Robert F. Kennedy Jr. (tra i principali esponenti anti-vaccinisti negli Stati Uniti) dal titolo \u201cLo studio del Pentagono: il vaccino anti-influenzale aumenta del 36 per cento il rischio di contrarre il coronavirus\u201d.", "Lo studio di cui parlano Kennedy e Cunial \u00e8 tuttavia stato pubblicato il 10 gennaio 2020 (dieci giorni dopo il primo focolaio di Wuhan) con il titolo \u201cVaccinazione antinfluenzale e interferenza del virus respiratorio tra il personale del Dipartimento della Difesa durante la stagione influenzale 2017-2018\u201d e si basa su dati raccolti tra il 2017 e il 2018 e non menziona in nessun passaggio la Covid-19 (trattandosi di una ricerca sui virus respiratori in generale).", "Il paper pubblicato dal ramo scientifico delle forze armate americane si concentra invece sul fenomeno noto come \u00abinterferenza virale\u00bb, ovvero la possibilit\u00e0 che la vaccinazione anti-influenzale possa aumentare il rischio di contrarre altre infezioni virali.", "Come ha spiegato il 27 aprile ai colleghi di Fack Check \u2013 che lo stesso giorno avevano verificato la disinformazione diffusa da Kennedy sul tema \u2013 l\u2019epidemiologo del Marshfield Clinic Research Institute Edward Belongia , si tratta di una teoria supportata da pochi dati, che in fase sperimentale ha fornito risultati non sempre coerenti.", "L\u2019ipotesi dell\u2019interferenza virale da vaccino anti-influenzale \u00e8 stata ad esempio smentita da uno studio capeggiato nel 2013 dallo stesso Belongia, mentre il collegamento tra vaccino anti-influenzale e contagio da Covid \u00e8 stato escluso da due recenti ricerche: una pubblicata il 22 maggio 2020 su Clinical Infectious Diseases , e una accettata a settembre 2020 dal Journal of Clinical and Translational Science.", "In conclusione, la tesi della deputata Cunial si basa sull\u2019articolo di un noto anti-vaccinista, che a sua volta fa riferimento a una ricerca \u2013 a pi\u00f9 riprese smentita \u2013 che non ha nulla a che fare con la Covid-19.", "Precisiamo poi che ci siamo gi\u00e0 occupati ( qui e qui ad esempio) di casi di disinformazione in cui venivano riportate informazioni errate sul vaccino antinfluenzale e la diffusione del nuovo coronavirus Sars-Cov-2."], "category": "Notizia Falsa", "publish_date": "2020-09-28", "tags": ["#verabot", "coronavirus sars-cov-2", "covid-19", "sara cunial", "sars-cov-2", "vaccini", "vaccino antinfluenzale"], "links": ["https://www.radioradio.it/2020/09/lo-dice-lo-studio-il-vaccino-antinfluenzale-favorisce-il-coronavirus-laccusa-di-sara-cunial-politica-italiana-virus/?cn-reloaded=1", "https://facta.news/storie/2020/06/17/che-cosa-e-successo-tra-youtube-e-radio-radio/", "https://facta.news/storie/2020/04/17/le-teorie-dietro-la-denuncia-del-dr-shiva-sono-prive-di-qualsiasi-fondamento-scientifico/", "https://www.camera.it/leg18/29?tipoAttivita=&tipoVisAtt=&shadow_deputato=307595&lettera=&idLegislatura=18&tipoPersona=", "https://facta.news/fuori-contesto/2020/04/16/alla-camera-dei-deputati-e-stata-depositata-uninterrogazione-sulla-sperimentazione-di-un-possibile-vaccino-sui-militari-ma-il-governo-non-centra/", "https://pagellapolitica.it/blog/show/685/il-fact-checking-del-discorso-di-cunial-alla-camera", "https://web.archive.org/web/20200424225130/https://childrenshealthdefense.org/news/vaccine-misinformation-flu-shots-equal-health/", "https://childrenshealthdefense.org/about-us/board-directors/", "https://www.politico.com/magazine/story/2019/05/08/robert-kennedy-jr-measles-vaccines-226798", "https://www.sciencedirect.com/science/article/pii/S0264410X19313647", "https://www.epicentro.iss.it/coronavirus/sars-cov-2", "https://www.factcheck.org/2020/04/no-evidence-that-flu-shot-increases-risk-of-covid-19/", "https://www.marshfieldresearch.org/profiles/4082", "https://academic.oup.com/cid/article/57/6/789/329048", "https://academic.oup.com/cid/advance-article/doi/10.1093/cid/ciaa626/5842161", "https://www.cambridge.org/core/journals/journal-of-clinical-and-translational-science/article/safety-of-influenza-vaccine-during-covid19/C26A417046677E65D421AD33B3E6281F", "https://facta.news/notizia-falsa/2020/06/25/no-il-vaccino-antinfluenzale-2019-2020-non-conteneva-il-covid-19/", "https://facta.news/storie/2020/09/11/roberto-petrella-torna-a-parlare-di-covid-19-come-un-video-pieno-di-informazioni-false-e-stato-diffuso-a-livello-internazionale/"]}
{"url": "https://facta.news/notizia-falsa/2020/09/28/no-i-parlamentari-tagliati-con-la-riforma-costituzionale-non-verranno-riassunti-come-tecnici-in-parlamento/", "title": "No, i parlamentari \u00abtagliati\u00bb con la riforma costituzionale \u00abnon verranno riassunti come tecnici\u00bb in Parlamento", "content": ["Il 27 settembre 2020 su Facebook \u00e8 stata pubblicata un\u2019immagine a sfondo verde con sopra un testo scritto in bianco.", "Si legge: \u00abAvete capito la furbizia?", "I 350 parlamentari che verranno tagliati verranno riassunti come tecnici.", "Mi dite a che cazzo \u00e8 servito il referendum?\u00bb.", "Il riferimento \u00e8 alla riforma costituzionale \u2013 approvata dalla Camera dei deputati l\u20198 ottobre 2019 senza la maggioranza qualificata di 2/3 necessaria a rendere il provvedimento immediatamente effettivo e confermata poi dal referendum costituzionale del 20 e 21 settembre 2020 \u2013 che prevede la riduzione dei seggi in Parlamento da 945 a 600.", "Questa notizia non trova riscontro in nessuna testata nazionale e locale e in nessun comunicato ufficiale.", "Si tratta quindi di una notizia frutto di fantasia.", "La riforma costituzionale \u2013 il cui testo \u00e8 formato da 4 articoli \u2013 prevede che la riduzione dei seggi parlamentari venga applicata a partire dalla prossima legislatura.", "In nessuno dei quattro articoli si stabilisce che i parlamentari \u00abtagliati\u00bb vengano poi \u00abriassunti come tecnici\u00bb in Parlamento.", "Da dove proviene, quindi, la falsa notizia?", "Forse dall\u2019errata interpretazione di una vicenda che risale al 2019.", "Il 5 giugno 2019 il presidente della Camera Roberto Fico aveva annunciato che tra il 2019 e il 2020 sarebbero stati indetti diversi concorsi pubblici (\u00abdopo quindici anni dall\u2019ultimo bando\u00bb) per assumere delle figure tecniche a Montecitorio: consiglieri parlamentari, informatici, assistenti parlamentari, segretari e documentaristi.", "Secondo quanto era stato in questa occasione riportato dai media ( qui e qui ) in totale le assunzioni sarebbero state tra le 250 e le 300.", "A dicembre 2019 Roberto Fico aveva comunicato di aver approvato il nuovo bando per l\u2019assunzione di 50 assistenti parlamentari.", "Il presidente della Camera aveva anche dichiarato che una eventuale partecipazione di parlamentari ai concorsi banditi dalla Camera dei deputati, se pur formalmente legittima, sarebbe stata inopportuna.", "Sul sito concorsi.camera.it \u00e8 possibile verificare quali sono ad oggi i bandi \u2013 presenti e passati \u2013 pubblicati.", "Lo scorso 23 settembre sono ad esempio terminate le prove scritte del concorso per 41 nuovi consiglieri parlamentari a Montecitorio.", "In conclusione, quindi, la riforma costituzionale approvata dal referendum del 20 e 21 settembre 2020 stabilisce che il taglio dei seggi parlamentari si applichi dalla prossima legislatura e in alcun modo che \u00abi 350 parlamentari che verranno tagliati verranno riassunti come tecnici\u00bb.", "A partire dall\u2019estate 2019 la Camera dei deputati ha bandito diversi concorsi pubblici per assumere differenti figure tecniche a Montecitorio.", "In alcuni casi, sono state gi\u00e0 effettuate anche le prove di selezione.", "Trattandosi poi di concorsi pubblici tutti i cittadini che presentano i requisiti previsti nel bando possono partecipare.", "Roberto Fico ha comunque inviato i parlamentari a non partecipare a questi concorsi perch\u00e9 una loro partecipazione sarebbe inopportuna anche se legittima."], "category": "Notizia Falsa", "publish_date": "2020-09-28", "tags": ["referendum costituzionale", "riforma costituzionale"], "links": ["https://www.facebook.com/fate.ubriache/photos/a.661685827242850/3348992638512142/?type=3&theater", "https://www.camera.it/leg18/1132?shadow_primapagina=9600", "https://elezioni.interno.gov.it/referendum/scrutini/20200920/scrutiniFI01", "https://dait.interno.gov.it/elezioni/speciale-referendum", "https://www.gazzettaufficiale.it/eli/id/2019/10/12/19A06354/sg", "https://www.gazzettaufficiale.it/eli/id/2019/10/12/19A06354/sg", "https://pagellapolitica.it/blog/show/781/ma-quindi-dopo-la-vittoria-dei-s%C3%AC-al-referendum-si-dovrebbe-sciogliere-il-parlamento", "https://www.facebook.com/roberto.fico.5/posts/3255285497830627", "https://www.today.it/economia/concorso-camera-2019-primo-bando-data.html", "https://www.repubblica.it/economia/2019/07/30/news/camera_tornano_le_assunzioni_primi_bandi_per_300_funzionari_e_assistenti-232382110/", "https://www.facebook.com/roberto.fico.5/posts/3865526336806537", "https://concorsi.camera.it/#sezione_news", "https://www.facebook.com/Cameradeideputati/photos/a.1528958947427077/2863420333980925/?type=3&theater", "https://www.camera.it/leg18/1132?shadow_primapagina=9431&fbclid=IwAR2AYaZtTtVyug-zhG_H0XSYLtZ0Qg2ZXmdSgalQgqS6GqWYcKWU6-2ViUQ"]}
{"url": "https://facta.news/notizia-vecchia/2020/09/28/laggressione-di-una-bambina-lungo-una-pista-ciclabile-di-maniago-pordenone-e-del-2013/", "title": "L\u2019aggressione di una bambina lungo una pista ciclabile di Maniago (Pordenone) \u00e8 del 2013", "content": ["Il 26 settembre 2020 su Facebook \u00e8 stata pubblicata un\u2019immagine che riporta la notizia di un\u2019aggressione subita da una bambina.", "Si legge: \u00abMassacrata a pugni in faccia perch\u00e9 con la sua biciclettina ha urtato un immigrato.", "E\u2019 la terribile esperienza vissuta da una bimba di nove anni, nel centro di Maniago (Pordenone).", "La bimba si trovava in sella alla bicicletta, a passeggio assieme alla sorellina e al padre, lungo una pista ciclabile, quando, intorno alle ore 9:30.", "Lo straniero senza proferire parola si \u00e8 scagliato sulla bambina colpendola con due pugni al volto e procurandole profonde ferite lacero-contuse.", "Ne \u00e8 nata una colluttazione con il padre della piccola, che nel tentativo di difenderla ha lanciato sull\u2019uomo la propria bicicletta.", "Sono intervenuti anche alcuni passanti che hanno cercato di bloccare l\u2019aggressore.", "Poi sono arrivati i carabinieri che dopo una seconda colluttazione sono riusciti a bloccare l\u2019uomo a terra, e ad arrestarlo.", "L\u2019aggressore non aveva documenti e ha detto soltanto qualche incomprensibile parola.", "La bambina, trasferita d\u2019urgenza all\u2019ospedale di Pordenone, ha perso molto sangue ma non versa in pericolo di vita\u00bb.", "Questa notizia \u00e8 del 2013 ma \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il 13 aprile 2013 l\u2019 Ansa ha pubblicato la notizia secondo cui a Maniago (Friuli-Venezia Giulia) una bambina di 9 anni era stata aggredita senza alcun motivo da un uomo mentre si trovava in sella alla propria bicicletta lungo una pista ciclabile.", "L\u2019aggressore era stato poi bloccato e arrestato dai carabinieri.", "La notizia era stata riportata anche da altre testate ( qui e qui ad esempio).", "Secondo quanto aveva ricostruito il Corriere della Sera , l\u2019uomo arrestato era un cittadino rumeno di 33 anni che avrebbe sofferto di una patologia che necessitava di una terapia farmacologica.", "Nel 2014 l\u2019aggressore \u00e8 stato poi prosciolto con una sentenza di non doversi procedere nei suoi confronti.\u00a0Dalla perizia psichiatrica era emerso \u00abche al momento del fatto non era capace di intendere e volere\u00bb."], "category": "Notizia Vecchia", "publish_date": "2020-09-28", "tags": ["aggressione", "bambina", "maniago"], "links": ["https://www.facebook.com/luluparlamidamore/photos/a.146259985531110/1811121722378253/?type=3&theater", "https://www.ansa.it/web/notizie/rubriche/topnews/2013/04/13/Prende-pugni-bambina-9-anni-arrestato_8546193.html", "https://www.today.it/citta/picchia-bambina-pordenone.html", "https://www.today.it/citta/picchia-bambina-pordenone.html", "https://www.udinetoday.it/cronaca/maniago-uomo-aggredisce-bambina-pugni.html", "https://www.corriere.it/cronache/13_aprile_13/pordenone-bimba-presa-a-pugni-da-uomo_ab57dcca-a459-11e2-9657-b933186d88da.shtml", "https://www.ilgazzettino.it/nordest/pordenone/sferra_pugno_bimba_maniago_prosciolto_marian_stefan_buican-632310.html"]}
{"url": "https://facta.news/notizia-imprecisa/2020/09/28/i-cdc-americani-non-hanno-rilasciato-i-dati-sui-tassi-di-sopravvivenza-al-covid-19-ma-solo-possibili-stime/", "title": "I Cdc americani non hanno rilasciato i dati sui \u00abtassi di sopravvivenza al Covid-19\u00bb, ma solo possibili stime", "content": ["Luned\u00ec 28 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 27 settembre sul social network.", "Il post oggetto della nostra verifica contiene un\u2019immagine che riporta la scritta \u00abLa terribile pandemia, ecco i tassi di sopravvivenza al Covid-19\u00bb.", "Seguono i presunti dati di sopravvivenza alla Covid-19, divisi per fasce d\u2019et\u00e0: i contagiati da Covid-19 sopravvissuti nella fascia 0-19 anni sarebbero il 99,997 per cento, quelli nella fascia 20-49 il 99,98 per cento, nella fascia 50-69 il 99,5 per cento e infine nella fascia d\u2019et\u00e0 che va oltre i 70 anni i sopravvissuti sarebbero il 94,6 per cento.", "La fonte del dato, citata nell\u2019immagine, sarebbero i Cdc , ovvero i Centri governativi americani per la prevenzione e il controllo delle malattie.", "Si tratta di una notizia imprecisa.", "Quelli citati nel post oggetto della nostra verifica non sono i dati relativi al tasso di letalit\u00e0 , ma delle semplici stime elaborate dai Cdc per ideare un piano di contrasto alla pandemia su scala nazionale (negli Stati Uniti).", "Il dato \u00e8 contenuto in una tabella pubblicata dal sito ufficiale dei Cdc il 10 settembre 2020 ed \u00e8 preceduta da un avviso, che recita: \u00abGli scenari hanno il solo scopo di aiutare la preparazione e la pianificazione della salute pubblica.", "Non si tratta di previsioni o stime dell\u2019impatto della COVID-19.", "I valori dei parametri in ogni scenario verranno aggiornati nel tempo, man mano che apprenderemo di pi\u00f9 sull\u2019epidemiologia di COVID-19\u00bb.", "I numeri riportati nel post sono quelli dello scenario 5 \u2013 definito come quello \u00abal momento pi\u00f9 probabile\u00bb dagli esperti dei Cdc \u2013 e si riferiscono allo scenario in cui il parametro R0 della Covid-19 fosse di 2,5.", "L\u2019Istituto superiore di sanit\u00e0 italiano definisce il parametro R0 come \u00abil numero medio di infezioni secondarie prodotte da ciascun individuo infetto in una popolazione completamente suscettibile cio\u00e8 mai venuta a contatto con il nuovo patogeno emergente\u00bb.", "Un parametro R0 di 2,5 vuol dire che ogni individuo infetter\u00e0 in media 2 persone e mezzo.", "Tale dato non \u00e8 al momento calcolabile con esattezza \u2013 la stessa Organizzazione mondiale della sanit\u00e0 non si sbilancia \u2013 ma pu\u00f2 solo essere soggetto a previsioni, dal momento che la nostra conoscenza del numero di contagiati si riferisce al numero dei tamponi eseguiti e dunque a una porzione del totale.", "Per questo motivo il tasso di letalit\u00e0 riportato nel post oggetto di verifica non pu\u00f2 essere considerato un dato affidabile e neanche una previsione: \u00e8 solo una delle stime contenute negli scenari elaborati dagli esperti del Cdc."], "category": "Notizia imprecisa", "publish_date": "2020-09-28", "tags": ["#verabot", "cdc", "coronavirus sars-cov-2", "covid-19", "r0", "sars-cov-2", "tasso di letalit\u00e0"], "links": ["https://www.facebook.com/KOSTITUZIONE/photos/a.632830273463430/3395994733813623/?type=3&theater", "https://www.cdc.gov/", "https://www.ilpost.it/2020/03/09/tasso-mortalita-letalita-coronavirus/", "https://www.cdc.gov/coronavirus/2019-ncov/hcp/planning-scenarios.html", "https://www.iss.it/primo-piano/-/asset_publisher/o4oGR9qmvUz9/content/id/5268851", "https://webcache.googleusercontent.com/search?q=cache:IO3mcMm15nsJ:https://www.usatoday.com/pages/interactives/news/coronavirus-covid-spread-quickly-how-to-slow-it-down/+&cd=4&hl=it&ct=clnk&gl=it", "https://www.who.int/news-room/commentaries/detail/estimating-mortality-from-covid-19"]}
{"url": "https://facta.news/notizia-vera/2020/09/23/si-negli-ospedali-italiani-ma-non-solo-e-previsto-luso-della-mascherina-in-sala-parto/", "title": "S\u00ec, negli ospedali italiani (ma non solo) \u00e8 previsto l\u2019uso della mascherina in sala parto", "content": ["Mercoled\u00ec 23 settembre 2020 la redazione di Facta ha ricevuto una segnalazione via WhatsApp che chiedeva di verificare il contenuto di un video pubblicato il 31 luglio 2020 su YouTube dal canale ByoBlu , videoblog fondato da Claudio Messora di cui avevamo parlato qui e gi\u00e0 inserito da NewsGuard tra i siti che hanno pubblicato informazioni false o fuorvianti sul coronavirus.", "Il video oggetto della nostra verifica \u00e8 intitolato \u201cMascherina durante il parto, l\u2019assurdo obbligo in alcuni ospedali italiani\u201d e a partire dal minuto 1:14 parla dei protocolli messi a punto da alcune aziende ospedaliere italiane che obbligherebbero le partorienti a indossare la mascherina anche in sala parto.", "\u00abMa vi rendete conto del tremendo disagio che questa azione pu\u00f2 portare ad una donna?\u00bb si chiede la conduttrice del programma online Virginia Camerieri.", "Il video \u00e8 accompagnato da una descrizione in cui si legge: \u00ab\u00c8 risaputo che nel periodo della gravidanza le donne seguano dei corsi sulle tecniche di respirazione per poter affrontare al meglio il parto.", "Adesso numerosi ospedali italiani, attraverso dei protocolli interni, impongono alle donne di partorire con la mascherina\u00bb.", "La notizia dell\u2019obbligo di indossare la mascherina in sala parto \u00e8 vera, ma si tratta di una pratica totalmente innocua e in vigore non solo in Italia.", "Come spiega questo protocollo pubblicato online dall\u2019unit\u00e0 locale socio-sanitaria della Regione Veneto, \u00abil parto vaginale \u00e8 da considerarsi tra le \u201cprocedure che generano aerosol\u201d [piccole particelle esalate quando parliamo o respiriamo, ndr ]\u00bb e segue dunque le linee guida contenute nel Rapporto ISS COVID-19 n. 2/2020 pubblicato il 10 maggio 2020 dall\u2019Istituto Superiore di Sanit\u00e0.", "Gli operatori sanitari dovranno dunque indossare \u00abmascherine FFP2 o FFP3, camice monouso idrorepellente, guanti, occhiali di protezione/occhiale a mascherina/visiera\u00bb mentre le future mamme dovranno indossare gli stessi dispositivi di protezione individuale, \u00abad eccezione della tipologia di mascherina\u00bb, che sar\u00e0 in questo caso quella chirurgica.", "Come poi precisa sul proprio sito l\u2019ospedale Humanitas San Pio X di Milano, \u00abIn sala parto le mamme indossano la mascherina, quella chirurgica di tela leggera, ma quando il momento richiede alla donna di fare respiri profondi, gliela facciamo abbassare per gli attimi necessari, anche per ridurre l\u2019eventuale rischio di contagio per noi operatori\u00bb.", "Vale la pena specificare che il report dell\u2019Istituto Superiore di Sanit\u00e0 contiene linee guida e raccomandazioni, che in quanto tali possono essere o meno recepite dalle aziende ospedaliere locali.", "Le misure di protezione in sala parto esistono anche fuori dai confini italiani, come dimostra questo articolo pubblicato il 3 luglio 2020 dalla Cnn e intitolato \u201cQueste mamme hanno indossato le mascherine durante il parto.", "Tu puoi indossarne una al supermercato\u201d.", "Stessa cosa avviene anche in Francia , Canada , Giappone , Moldavia e Spagna .", "Sul tema non esiste alcuna raccomandazione ufficiale dell\u2019Organizzazione mondiale della sanit\u00e0 e le linee guida sono dunque rimandate ai singoli Stati o alle aziende ospedaliere, che possono decidere o meno di rendere obbligatoria la mascherina durante il parto.", "Come la redazione di Facta ha pi\u00f9 volte avuto modo di verificare ( qui e qui ad esempio), la mascherina chirurgica \u00e8 un dispositivo sanitario sicuro e respirare al suo interno non comporta danni per la salute (respirare anidride carbonica \u00e8 pericoloso , ma la quantit\u00e0 di CO2 che si pu\u00f2 accumulare nella mascherina \u00e8 tollerabile per l\u2019organismo).", "Nel caso specifico della mascherina in sala parto, tuttavia, i problemi possono essere di altro tipo (e decisamente meno noti).", "Come evidenziato da questo rapporto pubblicato il 20 luglio 2020 dal collettivo francese Tou.te.s, le misure anti-Covid nei reparti prenatali vanno ad aggiungersi (e a peggiorare) la condizione delle donne in sala parto.", "\u00c8 la cosiddetta violenza ostetrica , soprusi fisici e psicologici subiti dalle future mamme nei momenti precedenti e successivi al parto, che dall\u2019inizio della pandemia di Covid-19 sono stati amplificati dalla condizione psicologica precaria creata dall\u2019obbligo di utilizzare la mascherina durante il travaglio (il 42 per cento delle intervistate, in Francia) e dall\u2019assenza di un partner in sala parto (altra regola molto spesso imposta dalle aziende ospedaliere come misura anti-Covid)."], "category": "Notizia Vera", "publish_date": "2020-09-23", "tags": ["#verabot", "coronavirus sars-cov-2", "covid-19", "gravidanza", "mascherina", "sala parto", "sars-cov-2"], "links": ["https://www.youtube.com/watch?v=22QsWLTKESE&feature=youtu.be&ab_channel=byoblu", "https://facta.news/notizia-falsa/2020/07/03/non-e-vero-che-le-immagini-delle-bare-di-bergamo-trasmesse-dai-telegiornali-erano-false-ma-alcune-di-quelle-circolate-sui-social-si/", "https://www.newsguardtech.com/it/coronavirus-misinformation-tracking-center/", "https://youtu.be/22QsWLTKESE?t=74", "https://www.aulss2.veneto.it/documents/6017636/6078153/Schema+FAQ+gravidanza+e+coronavirus/3805add6-6659-4fde-8fc0-de4cbb7490dd?version=1.0", "https://www.iss.it/altre-pubblicazioni/-/asset_publisher/btw1J82wtYzH/content/indicazioni-ad-interim-per-un-utilizzo-razionale-delle-protezioni-per-infezione-da-sars-cov-2-nelle-attivit%25C3%25A0-sanitarie-e-sociosanitarie-assistenza-a-soggetti-affetti-da-covid-19-nell-attuale-scenario-emergenziale-sars-cov-2", "https://www.humanitas-sanpiox.it/news/allattamento-parto-e-mascherina-la-nostra-ostetrica-fa-chiarezza/#:~:text=In%20sala%20parto%20le%20mamme,di%20contagio%20per%20noi%20operatori.", "https://edition.cnn.com/2020/07/03/us/moms-coronavirus-masks-birth-trnd/index.html", "https://www.journaldesfemmes.fr/maman/grossesse/2630429-accouchement-coronavirus-temoignage-maman/", "https://www.journaldemontreal.com/2020/05/10/les-bebes-de-la-pandemie-jai-accouche-avec-un-masque", "https://www.japantimes.co.jp/news/2020/08/22/national/science-health/masks-labor-coronavirus-debate/", "https://moldova.un.org/en/43740-mother-during-pandemic-i-gave-birth-wearing-mask-and-gloves", "https://english.elpais.com/society/2020-08-07/quarantennials-the-babies-born-during-spains-coronavirus-lockdown.html", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://www.cdc.gov/niosh/idlh/124389.html", "https://www.reuters.com/article/uk-factcheck-coronavirus-mask-hypercapni/partly-false-claim-continually-wearing-a-mask-causes-hypercapnia-idUSKBN22H2H1", "http://stop-vog.fr/rapport_enquete_naissance_covid.pdf", "https://www.ilpost.it/2017/09/20/violenza-ostetrica/"]}
{"url": "https://facta.news/notizia-falsa/2020/09/23/la-falsa-storia-su-giulio-andreotti-e-lastensionismo/", "title": "La falsa storia su Giulio Andreotti e l\u2019astensionismo", "content": ["Il 21 settembre 2020 su Facebook \u00e8 stata pubblicata una foto di Giulio Andreotti, ex presidente del Consiglio e senatore a vita scomparso nel 2013, e il testo di una dichiarazione a lui attribuita.", "Si legge: \u00abVoi pensate che noi politici, il giorno delle elezioni ci mettiamo incollati davanti al televisore, come fate voi, per vedere chi vince e chi perde?", "A noi, non ce ne frega nulla, tanto il potere \u00e8 uno solo.", "A noi interessano solo i dati di quanti non vanno a votare, quante schede bianche e quante annullate.", "Perch\u00e9 se il non voto arriva al 60%, per noi \u00e8 finita!", "Significherebbe che il popolo ha sfiduciato tutto il sistema politico.", "I giudici non sarebbero pi\u00f9 sotto scacco e farebbero immediatamente i processi per davvero.", "E finiremmo tutti in galera!", "Ma per fortuna nostra, voi questo non lo sapete e continuate a ripetere le frasette che vi mettiamo in bocca, come: se non vai a votare ti rimetti alla volont\u00e0 degli altri che ci vanno.", "E rideva di gusto.", "La persona che conosco gli rispose: \u201cScusi, ma chi glielo garantisce che, quando esco di qua, non racconto ci\u00f2 che lei mi ha appena detto\u201d?", "E Andreotti: \u201cLo faccia, lo faccia pure!", "La prenderanno per scemo\u201d!\u00bb.", "Dal 2018 questa dichiarazione circola in rete e viene erroneamente attribuita a Giulio Andreotti, come hanno gi\u00e0 verificato diversi siti di fact-checking ( qui e qui ).", "La frase non trova riscontro in nessuna testata nazionale e locale, n\u00e9 in nessun fonte ufficiale.", "Si tratta quindi di una notizia frutto di fantasia."], "category": "Notizia Falsa", "publish_date": "2020-09-23", "tags": ["elezioni", "giulio andreotti"], "links": ["https://www.facebook.com/photo.php?fbid=10221078567706652&set=a.4661020096295&type=3&theater", "https://www.butac.it/non-voto-andreotti-e-le-citazioni-improbabili/?fbclid=IwAR13WPzAoH1wbWeXtK5yH8CnNsCA_VhnkcMDPcoXlqd6aGcO6zJpQ3Adf9c", "https://www.bufale.net/giulio-andreotti-voi-pensate-che-noi-politici-il-giorno-delle-elezioni-ci-mettiamo-incollati-davanti-al-televisore-come-fate-voi-per-vedere-chi-vince-e-chi-perde/"]}
{"url": "https://facta.news/fuori-contesto/2020/09/23/no-questo-video-non-mostra-le-proteste-contro-il-nuovo-ordine-mondiale-in-polonia/", "title": "No, questo video non mostra le proteste contro \u00abil Nuovo Ordine Mondiale\u00bb in Polonia", "content": ["Mercoled\u00ec 23 settembre 2020 la redazione di Facta ha ricevuto una segnalazione via WhatsApp che chiedeva di verificare il contenuto di un post pubblicato il 29 agosto 2020 su Facebook.", "Il post oggetto della nostra verifica contiene un video della durata complessiva di 16 secondi che mostra una folla di manifestanti per le strade di una citt\u00e0 non meglio definita, con persone che intonano canti e impugnano bandiere bianche e rosse.", "Il video \u00e8 accompagnato da un commento, scritto dall\u2019autore del post, che recita: \u00abIl grande risveglio globale sta avvenendo!", "Stop dittatura mondiale!", "Manca poco e la cabala croller\u00e0!", "No al bavaglio!", "No al vaccino!", "No al distanziamento sociale!", "No al controllo totalitario!", "No alla disumanizzazione dell\u2019umanit\u00e0!", "No alla nuova religione satanica mondiale!", "No al Nuovo Ordine Mondiale\u2026 #stopnwo #polonia \u00bb.", "Questo contenuto \u00e8 fuorviante e veicola una notizia falsa.", "Il video oggetto della nostra verifica non \u00e8 stato girato in Polonia e non ha nulla a che fare con il cosiddetto \u00abNuovo Ordine Mondiale\u00bb \u2013 una teoria del complotto secondo cui un numero ristretto di persone molto influenti governa segretamente il mondo \u2013 n\u00e9 con le proteste contro le misure anti-Covid.", "Il filmato proviene in realt\u00e0 dalla Bielorussia e ritrae le manifestazioni contro il presidente Alexander Lukashenko, scoppiate il 9 agosto 2020 dopo i presunti brogli che hanno portato alla sua rielezione per un sesto mandato.", "Il risultato delle urne \u00e8 stato duramente contestato, non solo dalle opposizioni \u2013 con la sfidante Tikhanovskaya costretta a riparare in Lituania per paura di ritorsioni \u2013 ma anche dagli Stati Uniti e dall\u2019Unione europea, che ha deciso di non riconoscere il risultato elettorale.", "Il video in questione risale a una successiva ondata di proteste, sempre contro i presunti brogli elettorali, andata in scena il 23 agosto 2020.", "Com\u2019\u00e8 possibile notare dal filmato, i manifestanti non utilizzano la bandiera ufficiale della Bielorussia (bianca, rossa e verde), adottata a partire dal 1995, ma la pi\u00f9 antica bandiera bianca e rossa , disegnata nel 1918 e utilizzata per la breve esperienza della Repubblica popolare bielorussa , quando il Paese usc\u00ec brevemente dall\u2019orbita russa ottenendo l\u2019indipendenza.", "Col tempo, la bandiera bianca e rossa \u00e8 diventata il simbolo delle opposizioni a Lukashenko.", "Si tratta dunque di un\u2019antica bandiera nazionale bielorussa e non di quella della Polonia , come erroneamente riportato nel post oggetto della nostra verifica."], "category": "Fuori Contesto", "publish_date": "2020-09-23", "tags": ["bielorussia", "lukashenko", "manifestazione", "nuovo ordine mondiale", "nwo", "polonia", "proteste"], "links": ["https://www.facebook.com/marco.ferrara.52493/posts/166630501699906", "https://www.facebook.com/hashtag/stopnwo?__eep__=6&__cft__[0]=AZW6YgPQLmJ6H26uSoRih_8p8S1oM76BvDFoSox0tEtCohDJDuvs3Vae_kw-nBAl7UBv3NGIVcRGBi-y8G6pfIuFVzE4tLbTsJXzg1vSwZTQdUSnrdu-I2D-FZIetWpoycpTJEFiq1CIM01Nl6AEHxRg&__tn__=*NK-R", "https://www.facebook.com/hashtag/polonia?__eep__=6&__cft__[0]=AZW6YgPQLmJ6H26uSoRih_8p8S1oM76BvDFoSox0tEtCohDJDuvs3Vae_kw-nBAl7UBv3NGIVcRGBi-y8G6pfIuFVzE4tLbTsJXzg1vSwZTQdUSnrdu-I2D-FZIetWpoycpTJEFiq1CIM01Nl6AEHxRg&__tn__=*NK-R", "https://facta.news/?s=nuovo+ordine+mondiale", "https://www.repubblica.it/esteri/2020/08/09/news/bielorussia_il_giorno_delle_presidenziali_affluenza_record_l_opposizione_teme_brogli-264202021/", "https://www.bbc.com/news/world-europe-53780685", "https://www.consilium.europa.eu/en/press/press-releases/2020/08/19/conclusions-by-the-president-of-the-european-council-following-the-video-conference-of-the-members-of-the-european-council-on-19-august-2020/", "https://balkantimes.press/tag/bjelorsuija-protesti/", "https://www.youtube.com/watch?v=N0zh6n4wWTU&ab_channel=GeoTownClub", "http://president.gov.by/en/symbols_en/", "https://it.wikipedia.org/wiki/Repubblica_Popolare_Bielorussa#/media/File:Flag_of_Belarus_(1918,_1991%E2%80%931995).svg", "https://blogs.bl.uk/european/2018/03/the-centenary-of-the-belarusian-democratic-republic.html", "http://euromaidanpress.com/2020/08/17/why-are-protesters-in-belarus-using-the-white-red-white-flag/", "https://upload.wikimedia.org/wikipedia/commons/thumb/1/12/Flag_of_Poland.svg/1200px-Flag_of_Poland.svg.png"]}
{"url": "https://facta.news/fuori-contesto/2020/09/25/questo-video-mostra-dei-prigionieri-che-cercano-di-scappare-la-pedofilia-non-centra/", "title": "Questo video mostra dei prigionieri che cercano di scappare, la pedofilia non c\u2019entra", "content": ["Il 22 settembre 2020 su Facebook \u00e8 stato pubblicato un video che mostra degli uomini estrarre dalla cisterna di un camion dei bambini stremati e delle donne coperte con un velo nero.", "Le immagini sono accompagnate da questo commento,\u00a0scritto da chi ha pubblicato il contenuto su Facebook: \u00abPEDOFILI SATANISTI COMPRANO BAMBINI.", "Fermato autocarro alla frontiera dai curdi.", "Spero siano riusciti a risalire agli acquirenti e che abbiano potuto fargliela pagare come si deve, come anche spero per il camionista\u00bb.", "Questo \u00e8 un contenuto fuorviante che veicola una notizia falsa.", "Il video oggetto della nostra verifica non mostra infatti dei \u00abpedofili satanisti\u00bb che comprano bambini.", "Le immagini documentano un\u2019operazione dei combattenti siriani curdi delle Forze democratiche siriane (Sdf) durante la quale vengono fermate cinque donne e sei bambini appartenenti all\u2019organizzazione dello Stato islamico mentre tentano di fuggire, nascosti in un camion cisterna, \u00abdal campo di Al-Hol , il pi\u00f9 grande della Siria, che ospita migliaia di sfollati interni, comprese diverse migliaia di famiglie jihadiste, detenute dai combattenti curdi del Forze democratiche siriane dalla fine del 2018\u00bb, spiegano i colleghi fact-checker di Observers france 24 .", "In base a quanto riferito da un portavoce delle Sdf, contattato dal sito di fact-checking francese, la scena si \u00e8 verificata il 10 settembre 2020 in un luogo distante 40 km dalla citt\u00e0 di Hasak\u00e9, nel nord-est della Siria.", "Scene come queste non sono rare.", "Tentativi di fuga dal campo di Al-Hol si verificano infatti molto spesso.", "In un comunicato del 20 settembre 2020 le forze di sicurezza interna curde hanno dichiarato di aver bloccato fino a quel momento circa 700 tentativi di fuga da Al-Hol da parte di famiglie legate all\u2019Isis.", "Le condizioni di vita nel campo sono molto dure, in particolare per donne e bambini.", "Save The Children lo scorso agosto ha denunciato che il tasso di mortalit\u00e0 dei bambini al di sotto dei cinque anni era triplicato rispetto all\u2019inizio del 2020 per via della riduzione continua delle risorse mediche presenti."], "category": "Fuori Contesto", "publish_date": "2020-09-25", "tags": ["observers france 24", "siria"], "links": ["https://www.facebook.com/groups/699066416831668/permalink/4400323376705935/", "https://www.aljazeera.com/news/2019/10/15/who-are-the-syrian-democratic-forces/?gb=true", "https://www.ilpost.it/2019/10/25/campo-al-hol-siria/", "https://observers.france24.com/fr/20200922-syrie-prisonniere-etat-islamique-hol-enfant-camion-citerne", "https://www.rudaw.net/arabic/kurdistan/200920202", "https://www.savethechildren.it/", "https://savethechildren.ch/fr/2020/08/14/syrie-le-taux-de-mortalite-infantile-triple-dans-le-camp-dal-hol-alors-que-lacces-aux-soins-medicaux-se-deteriore/"]}
{"url": "https://facta.news/notizia-satirica/2020/09/21/batman-e-un-personaggio-immaginario-la-storia-e-la-fotografia-di-bill-smith-sono-satira/", "title": "Batman \u00e8 un personaggio immaginario, la storia e la fotografia di Bill Smith sono satira", "content": ["il 12 luglio 2020 su Facebook \u00e8 stata pubblicata la foto di un uomo con una lunga barba e con una maschera simile a quella del supereroe Batman , personaggio immaginario ideato da Bob Kane e Bill Finger le cui avventure sono pubblicate dalla DC Comics.", "L\u2019immagine \u00e8 accompagnata da questo commento: \u00abBatman esisteva nella vita reale, si chiamava Bill Smith, originario dell\u2019Inghilterra, emigr\u00f2 a New York nel 1870.", "L\u2019uomo possedeva un negozio, dopo che fu attaccato pi\u00f9 volte e la polizia non fece nulla, lui si mise a caccia di ladri di notte.", "Lasciava il suo negozio ad un giovane assistente di nome Robin e camminava per le strade alla ricerca di possibili criminali, vandali e ubriaconi.", "I registri comunali mostrano che il signor Smith fu accusato per la prima volta nel 1878 di aver catturato e colpito un ladro che era finito dal suo negozio con una coscia d\u2019agnello sulla spalla.", "Il signor Smith aveva 43 anni, quindi il giudice lo rilascio.", "Diversi anni dopo, indoss\u00f2 la maschera per nascondere la sua identit\u00e0 ed evitare ritorsioni da parte di criminali contro la sua famiglia.", "\u00c8 diventato famoso.", "La polizia stessa lo rispettava.", "Nei quartieri di New York, era considerato un eroe, un guardiano notturno.", "Mor\u00ec di ipotermia nel febbraio 1896.", "I creatori del fumetto hanno preso la sua storia e creato il personaggio.", "La sua storia \u00e8 stata trovata nel diario scritto dal suo assistente Robin, in cui ha incluse la fotografia ai piedi di questa pubblicazione, il suo diario si \u00e8 concluso con questa frase: Di notte cammina per le strade e gangster, ladri, barboni ubriachi restavano a distanza. \u201clui e\u2019 vendetta.", "Lui \u00e8 la notte Lui \u00e8 Batman\u201d\u00bb.", "Questa notizia \u00e8 stata estrapolata dal suo contesto originale e considerata reale quando invece \u00e8 nata con un intento puramente satirico.", "Andiamo con ordine.", "La falsa storia ambientata nel 1800 secondo cui Batman e Bill Smith sarebbero la stessa persona \u00e8 stata pubblicata il 4 dicembre 2016 da Suffolk gazette , sito che precisa tra le proprie informazioni di pubblicare notizie inventate.", "La foto utilizzata \u00e8 in realt\u00e0 una produzione artistica dei \u2018fratelli Marvellini\u2019, un collettivo formato da due artisti che, come spiegato nel sito ufficiale, declinano \u00abil tema del \u201cfalso\u201d nella fotografia\u00bb, giocando \u00abcon l\u2019assurdo\u00bb per creare \u00abcredibili antenati e fedeli post-mortem di personaggi immaginari e delle icone Pop\u00bb."], "category": "Notizia Satirica", "publish_date": "2020-09-21", "tags": ["batman"], "links": ["https://www.facebook.com/manuele.pugliesi/posts/10213778547296594", "https://www.dccomics.com/characters/batman", "https://www.suffolkgazette.com/news/original-batman/", "https://www.suffolkgazette.com/about/", "http://www.fotomarvellini.com/portfolio/batbarbone/", "http://www.fotomarvellini.com/home/marvellini-bros/"]}
{"url": "https://facta.news/notizia-vecchia/2020/09/21/il-grafico-sulla-percentuale-dei-parlamentari-eletti-dai-partiti-e-vecchio-e-non-centra-con-il-referendum-del-2020/", "title": "Il grafico sulla percentuale dei parlamentari eletti dai partiti \u00e8 vecchio e non c\u2019entra con il referendum del 2020", "content": ["Luned\u00ec 21 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica istantanea.", "L\u2019immagine oggetto della nostra verifica contiene un doppio grafico che riporta, rispettivamente, la percentuale dei parlamentari \u00abeletti dai partiti\u00bb e quella dei parlamentari \u00abeletti dai cittadini\u00bb, alla Camera dei Deputati e al Senato della Repubblica, prima e dopo un non meglio specificato referendum- Il grafico riportato nella parte alta dell\u2019immagine mostra la situazione precedente al referendum ed evidenzia come, in entrambe le Camere, il 100 per cento dei parlamentari sia eletto dai cittadini.", "Il grafico presente nella parte inferiore dell\u2019immagine, mostra cosa potrebbe accadere dopo il referendum: la percentuale dei parlamentari eletti dai partiti salirebbe al 60 per cento alla Camera e al 100 per cento al Senato.", "Si tratta di una notizia vecchia e imprecisa.", "Nonostante il contenuto sia tornato a circolare su WhatsApp nei giorni immediatamente precedenti al referendum costituzionale del 20 e 21 settembre 2020 \u2013 riguardante la riduzione di un terzo del numero dei parlamentari di Camera e Senato \u2013 il grafico si riferisce in realt\u00e0 al referendum costituzionale del 4 dicembre 2020 , intitolato \u00abDisposizioni per il superamento del bicameralismo paritario, la riduzione del numero dei parlamentari, il contenimento dei costi di funzionamento delle istituzioni, la soppressione del CNEL e la revisione del titolo V della parte II della Costituzione\u00bb.", "L\u2019immagine originale \u00e8 stata pubblicata il 30 novembre 2016 dalla pagina Facebook \u201cComitato per il NO nel referendum sulle modifiche della Costituzione\u201d e dunque non \u00e8 pi\u00f9 attuale.", "Oltre a questo, precisiamo poi che le informazioni riportate nel grafico riportano alcune imprecisioni.", "Innanzitutto non \u00e8 corretto sostenere che senza la riforma costituzionale del 2016 \u2013 e dunque nell\u2019attuale assetto istituzionale, dal momento che la proposta non \u00e8 stata approvata dagli elettori \u2013 il 100 per cento dei senatori sono \u00abeletti dai cittadini\u00bb.", "La costituzione italiana prevede infatti l\u2019elezione di un massimo di cinque senatori a vita, nominati dal presidente della Repubblica e scelti tra i cittadini italiani che abbiano \u00abillustrato la Patria per altissimi meriti nel campo sociale, scientifico, artistico e letterario\u00bb.", "Non risulta corretta neanche l\u2019affermazione secondo cui, in caso di approvazione della riforma costituzionale 2016, il Senato della Repubblica sarebbe stato per il 100 per cento eletto dai partiti.", "Come spiegato all\u2019articolo 2 della riforma, infatti, i 315 membri attualmente eletti al Senato sarebbero stati sostituiti da \u00abnovantacinque senatori rappresentativi delle istituzioni territoriali e da cinque senatori che possono essere nominati dal Presidente della Repubblica\u00bb.", "I rappresentanti del nuovo Senato sarebbero dunque dovuti essere scelti con un sistema proporzionale dai \u00abConsigli regionali e i Consigli delle Province autonome di Trento e di Bolzano\u00bb, a loro volta composti da esponenti politici eletti dai cittadini attraverso le preferenze.", "Ricapitolando, l\u2019immagine oggetto di verifica non \u00e8 solo vecchia e inattuale \u2013 riferendosi al referendum costituzionale del 2016 \u2013 ma risulta anche imprecisa e non adatta a fotografare la posta in palio nel referendum del 4 dicembre 2016."], "category": "Notizia Vecchia", "publish_date": "2020-09-21", "tags": ["grafico", "referendum", "referendum costituzionale", "referendum costituzionale 2016", "riduzione parlamentari"], "links": ["https://www.gazzettaufficiale.it/eli/id/2020/01/29/20A00671/sg", "https://www.gazzettaufficiale.it/eli/id/2016/04/15/16A03075/sg", "https://www.facebook.com/555165561316782/photos/cos%C3%AC-lo-capisce-anche-un-bambino/699238133576190/", "https://www.repubblica.it/static/speciale/2016/referendum/costituzionale/", "https://www.senato.it/1025?sezione=126&articolo_numero_articolo=59#:~:text=E%60%20senatore%20di%20diritto%20e%20a,%2C%20scientifico%2C%20artistico%20e%20letterario.", "https://www.senato.it/service/PDF/PDFServer/BGT/00955273.pdf#page=3"]}
{"url": "https://facta.news/notizia-imprecisa/2020/09/22/a-chiasso-non-ci-sono-vittime-covid-da-piu-di-3-mesi-ma-in-alcuni-casi-la-mascherina-e-obbligatoria/", "title": "A Chiasso non ci sono vittime Covid da pi\u00f9 di 3 mesi, ma in alcuni casi la mascherina \u00e8 obbligatoria", "content": ["Luned\u00ec 21 settembre 2020 la redazione di Facta ha ricevuto una segnalazione via WhatsApp che chiedeva di verificare l\u2019informazione secondo cui nel comune di Chiasso in Svizzera non sarebbe pi\u00f9 obbligatorio indossare la mascherina e i decessi dovuti alla Covid-19 sarebbero stati azzerati.", "Si tratta di una notizia imprecisa.", "La Svizzera non ha mai particolarmente puntato sulla mascherina come dispositivo di prevenzione anti-Covid (ne avevamo parlato approfonditamente in questo articolo ) e ad oggi il suo utilizzo in tutto il territorio resta obbligatorio esclusivamente su \u00abmezzi pubblici o aerei in arrivo o in partenza dalla Svizzera\u00bb, mentre \u00e8 semplicemente raccomandato quando non \u00e8 possibile \u00abrispettare la distanza di 1,5 metri\u00bb.", "La stessa norma vale anche nel Canton Ticino, distretto amministrativo al quale appartiene il comune di Chiasso, che per\u00f2 da settembre 2020 prescrive l\u2019obbligo di mascherina anche al \u00abpersonale addetto al servizio alla clientela in ogni genere di strutture della ristorazione\u00bb.", "Quanto all\u2019azzeramento dei decessi dovuti alla Covid-19, i morti per coronavirus da inizio pandemia a oggi nel Canton Ticino sono stati in tutto 312 a fronte di 3.582 casi, dati forniti dall\u2019Ufficio federale della sanit\u00e0 pubblica.", "L\u2019ultimo decesso \u00e8 stato registrato il 6 giugno (per verificare il numero dei decessi giorno per giorno \u00e8 sufficiente accedere al sito creato dalla Confederazione Svizzera per l\u2019emergenza Covid-19 e spostare il cursore sul giorno prescelto).", "Chiasso e tutto il Canton Ticino, dunque, non hanno registrato decessi da Covid-19 nei passati tre mesi e mezzo.", "Si tratta di una notizia imprecisa.", "La Svizzera non ha mai particolarmente puntato sulla mascherina come dispositivo di prevenzione anti-Covid (ne avevamo parlato approfonditamente in questo articolo ) e ad oggi il suo utilizzo in tutto il territorio resta obbligatorio esclusivamente su \u00abmezzi pubblici o aerei in arrivo o in partenza dalla Svizzera\u00bb, mentre \u00e8 semplicemente raccomandato quando non \u00e8 possibile \u00abrispettare la distanza di 1,5 metri\u00bb.", "La stessa norma vale anche nel Canton Ticino, distretto amministrativo al quale appartiene il comune di Chiasso, che per\u00f2 da settembre 2020 prescrive l\u2019obbligo di mascherina anche al \u00abpersonale addetto al servizio alla clientela in ogni genere di strutture della ristorazione\u00bb.", "Quanto all\u2019azzeramento dei decessi dovuti alla Covid-19, i morti per coronavirus da inizio pandemia a oggi nel Canton Ticino sono stati in tutto 312 a fronte di 3.582 casi, dati forniti dall\u2019Ufficio federale della sanit\u00e0 pubblica.", "L\u2019ultimo decesso \u00e8 stato registrato il 6 giugno (per verificare il numero dei decessi giorno per giorno \u00e8 sufficiente accedere al sito creato dalla Confederazione Svizzera per l\u2019emergenza Covid-19 e spostare il cursore sul giorno prescelto).", "Chiasso e tutto il Canton Ticino, dunque, non hanno registrato decessi da Covid-19 nei passati tre mesi e mezzo."], "category": "Notizia imprecisa", "publish_date": "2020-09-22", "tags": ["#verabot", "chiasso", "coronavirus sars-cov-2", "covid-19", "mascherina", "sars-cov-2", "svizzera"], "links": ["https://facta.news/fuori-contesto/2020/05/19/il-video-che-riprende-gli-abitanti-di-lugano-senza-mascherina-e-vero-ma-non-dimostra-che-il-coronavirus-non-e-letale/", "https://www.bag.admin.ch/bag/it/home/krankheiten/ausbrueche-epidemien-pandemien/aktuelle-ausbrueche-epidemien/novel-cov/masken.html#:~:text=L'obbligo%20della%20mascherina%20vige,presenti%20barriere%20come%20pannelli%20divisori.", "https://www4.ti.ch/fileadmin/DSS/DSP/UMC/malattie_infettive/Coronavirus/RG/20200916_RG_4649.pdf#page=3", "https://covid-19-schweiz.bagapps.ch/it-1.html", "https://covid-19-schweiz.bagapps.ch/it-1.html", "https://facta.news/fuori-contesto/2020/05/19/il-video-che-riprende-gli-abitanti-di-lugano-senza-mascherina-e-vero-ma-non-dimostra-che-il-coronavirus-non-e-letale/", "https://www.bag.admin.ch/bag/it/home/krankheiten/ausbrueche-epidemien-pandemien/aktuelle-ausbrueche-epidemien/novel-cov/masken.html#:~:text=L'obbligo%20della%20mascherina%20vige,presenti%20barriere%20come%20pannelli%20divisori.", "https://www4.ti.ch/fileadmin/DSS/DSP/UMC/malattie_infettive/Coronavirus/RG/20200916_RG_4649.pdf#page=3", "https://covid-19-schweiz.bagapps.ch/it-1.html", "https://covid-19-schweiz.bagapps.ch/it-1.html"]}
{"url": "https://facta.news/notizia-falsa/2020/09/22/no-la-bambina-di-questa-foto-non-e-scomparsa-da-pozzallo/", "title": "No, la bambina di questa foto non \u00e8 scomparsa da Pozzallo", "content": ["Il 20 settembre 2020 su Facebook \u00e8 stato condiviso un post con un link ad un articolo che come immagine di copertina utilizza la foto del volto di una bambina.", "Si legge: \u00ab[Pozzallo].", "Bambina di 5 anni vista l\u2019ultima volta Domenica!", "L\u2019appello della Madre [Guarda il video]\u00bb.", "Il post \u00e8 accompagnato da questo commento, scritto da chi ha pubblicato il contenuto su Facebook: \u00abPer favore condividete questo post. Mia sorella di 5 anni si \u00e9 persa, ma il rapitore \u00e9 stato ripreso dalle camere di videosorveglianza, nel video di 12 secondi si vede la sua faccia\u00bb.", "Questa notizia non trova riscontro in nessuna testata nazionale e locale e in nessun comunicato ufficiale delle forze dell\u2019ordine.", "Si tratta quindi di una notizia frutto di fantasia.", "Andiamo con ordine.", "La polizia postale di Ragusa, contattata dalla testata locale Ragusa Oggi , ha avvertito che il link oggetto della nostra verifica potrebbe essere \u00abo un malware (virus che si apre nel momento in cui si clicca sul sito) o un classico fenomeno di clickbaiting\u00bb (cio\u00e8 un contenuto creato per attirare il maggior numero di visualizzazioni e ottenere rendite dalla pubblicit\u00e0 online).", "Invitiamo quindi i nostri lettori a non cliccare sul link se lo trovano sui propri social network.", "Passiamo alla foto utilizzata per condividere la falsa notizia.", "L\u2019immagine non mostra una bambina scomparsa a Pozzallo, ma il volto di una ragazzina di 7 anni di nome Nia Eastman trovata morta in Canada nel 2016 dopo essere scomparsa, come si pu\u00f2 verificare qui ."], "category": "Notizia Falsa", "publish_date": "2020-09-22", "tags": ["minori", "pozzallo", "sequestro"], "links": ["https://www.facebook.com/groups/492211317529495/permalink/3445332472217350/?__xts__[0]=68.ARBp5c4NNk3EIhhnVRmwoYYiiOrj-7zWcGembY9SUaNnGJ2k9vao_EnwDHymdQ1prtTEwtAkBEJflPevqoybP6NgNB1IAhRmA4rd_qLVuihIg7FmzVcrxhtoJtgNNquTqv4szT-eqzBQ1sLAtcLxgG1Vl26ULrhULYC_Sm3uMaSnEG14-ckB2oEmzXl-WwROpe3CSD8iz3kuXFBDt467D34FuoQR5yJR2HEU-0dY5VuHg9Npx3mb4duNvqpAycHIEuzv1K4Oox0f9nAUcp6z2o6zX8T3LYctFw&__tn__=-R", "https://www.ragusaoggi.it/se-vedete-questo-sito-non-apritelo-potrebbe-essere-un-virus/", "https://www.ctvnews.ca/canada/missing-sask-girl-found-dead-amber-alert-cancelled-1.3154139"]}
{"url": "https://facta.news/fuori-contesto/2020/09/22/no-il-bugiardino-del-tampone-non-dice-che-e-contaminato-con-sostanze-chimiche/", "title": "No, il \u00abbugiardino del tampone\u00bb non dice che \u00ab\u00e8 contaminato con sostanze chimiche\u00bb", "content": ["Il 13 settembre 2020 su Facebook \u00e8 stato pubblicato un post in cui si legge: \u00abE\u2019 STATO PUBBLICATO IL BUGIARDINO DEL TAMPONE.", "Non credevate anche voi che il tampone fosse un semplice cotton fioc che serviva a raccogliere la saliva e il muco contenente il virus?", "E INVECE NO !!!", "E\u2019 CONTAMINATO CON SOSTANZE CHIMICHE !!!", "Qualcuno ha pubblicato il suo bugiardino.", "Come potete vedere, il tampone risulta nocivo se ingerito e in caso di malessere occorre contattare addirittura un CENTRO ANTIVELENI !", "E pu\u00f2 provocare dei problemi anche se viene a contatto con gli occhi o con la pelle\u00bb.", "Come prova, da chi ha pubblicato il post, viene condivisa l\u2019immagine di un foglietto illustrativo dove con due frecce verdi sono indicati questi due passaggi presenti all\u2019interno di un capitoletto intitolato \u00abPericoli chimici\u00bb: \u00abNocivo se ingerito\u00bb e \u00abIn caso di malessere, contattare un CENTRO ANTIVELENI o un medico\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "L\u2019immagine pubblicata insieme al post oggetto della nostra verifica non mostra un \u00abbugiardino del tampone\u00bb.", "Si tratta in realt\u00e0 del foglietto illustrativo di Xpert Xpress SARS-CoV-2, un test diagnostico molecolare in vitro (i cosiddetti test rapidi) prodotto dalla casa farmaceutica Cepheid, come si pu\u00f2 leggere qui .", "Come avevamo gi\u00e0 scritto in passato, i test rapidi molecolari non si possono oggi considerare del tutto affidabili e sono ancora lontani dagli stessi dati registrati con il tampone rino-faringeo, che resta il principale strumento per diagnosticare la malattia da Covid-19.", "Questo aspetto \u00e8 stato chiarito anche dall\u2019Oms che ha raccomandato di utilizzare i test rapidi solo per la ricerca scientifica, evitando di prendere \u00abdecisioni cliniche\u00bb basate sulle indicazioni da essi fornite.", "Torniamo al foglietto illustrativo.", "Come si legge a pag.2, il test include anche diversi reagenti utili al rilevamento dell\u2019Rna di SARS-CoV-2.", "Il capitoletto \u00abPericoli chimici\u00bb ( a pag.", "4 ) si riferisce proprio ai reagenti chimici (e non al tampone) utilizzati dal professionista che esegue solo in un secondo momento l\u2019analisi dei campioni raccolti tramite tampone sui soggetti sospettati di essere infetti.", "Questi reagenti, si legge, possono essere nocivi se ingeriti o se entrano in contatto con la pelle di chi esegue l\u2019analisi e possono provocare irritazione oculare.", "Per questo motivo bisogna \u00ablavare accuratamente le mani dopo l\u2019uso\u00bb e \u00abin caso di malessere, contattare un centro antiveleni o un medico\u00bb."], "category": "Fuori Contesto", "publish_date": "2020-09-22", "tags": ["#verabot", "covid-19", "nuovo coronavirus sars-cov-2", "tampone"], "links": ["https://www.facebook.com/photo.php?fbid=2762865970620931&set=a.1716592751914930&type=3&theater", "https://www.cepheid.com/Package%20Insert%20Files/Xpert%20Xpress%20SARS-CoV-2%20Assay%20ITALIAN%20Package%20Insert%20302-3787-IT%2C%20Rev.%20B.pdf", "https://facta.news/fuori-contesto/2020/09/08/il-test-molecolare-rapido-per-la-covid-19-non-e-completamente-attendibile-ma-non-viene-impiegato-per-aumentare-i-casi-di-falsi-positivi/", "https://www.who.int/news-room/commentaries/detail/advice-on-the-use-of-point-of-care-immunodiagnostic-tests-for-covid-19", "https://www.cepheid.com/Package%20Insert%20Files/Xpress-SARS-CoV-2/Xpert%20Xpress%20SARS-CoV-2%20Assay%20ITALIAN%20Package%20Insert%20302-3787-IT%20Rev.%20A.pdf#page=4", "https://www.cepheid.com/Package%20Insert%20Files/Xpress-SARS-CoV-2/Xpert%20Xpress%20SARS-CoV-2%20Assay%20ITALIAN%20Package%20Insert%20302-3787-IT%20Rev.%20A.pdf#page=6"]}
{"url": "https://facta.news/notizia-imprecisa/2020/09/18/donald-trump-non-e-il-primo-presidente-dal-1928-a-non-iniziare-una-guerra-nel-suo-mandato/", "title": "Donald Trump non \u00e8 il primo presidente dal 1928 a non iniziare \u00abuna guerra nel suo mandato\u00bb", "content": ["Gioved\u00ec 17 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 13 settembre dalla pagina Facebook Pastorizia Never Dies .", "Il post oggetto della nostra verifica contiene un meme, con l\u2019immagine modificata del presidente degli Stati Uniti Donald Trump che consegna una medaglia a s\u00e9 stesso, e un testo che recita: \u00abSe Trump non invade nessun Paese nei prossimi 2 mesi, sar\u00e0 il primo presidente dal 1928 che non inizia una guerra nel suo mandato\u00bb.", "Si tratta di un\u2019informazione imprecisa.", "Come riportato da un articolo di Agi dell\u20198 gennaio 2020, tutti i presidenti degli Stati Uniti eletti dal 1945 al 2012 si sono trovati nella condizione di preparare o gestire una guerra, ma non tutti ne hanno iniziata una.", "Nel resoconto di Agi troviamo infatti Dwight Eisenhower (in carica dal 1953 al 1961) che ha proseguito la guerra di Corea senza per\u00f2 iniziarne alcuna, Richard Nixon (1969-1974) che si \u00e8 limitato a concludere \u2013 seppur tra le polemiche \u2013 la guerra del Vietnam e Gerald Ford (1974-1977), che non combatt\u00e8 alcuna guerra, ma che chiese al Congresso l\u2019autorizzazione \u2013 negata \u2013 di iniziare un nuovo conflitto con il Vietnam.", "Nonostante le tensioni latenti con Corea del Nord , Iran e Cina , Donald Trump non ha effettivamente avviato nessuna guerra, ma truppe americane sono attualmente impegnate in Siria \u2013 nonostante la promessa di ritirare i soldati di stanza del Paese \u2013 Yemen e Libia .", "Non \u00e8 dunque corretto affermare che \u00abSe Trump non invade nessun Paese nei prossimi 2 mesi, sar\u00e0 il primo presidente dal 1928 che non inizia una guerra nel suo mandato\u00bb, dal momento che altri presidenti prima di lui non hanno dato il via a conflitti e che l\u2019amministrazione Trump al momento impiega truppe in tre scenari bellici."], "category": "Notizia imprecisa", "publish_date": "2020-09-18", "tags": ["donald trump", "guerre", "presidenti degli stati uniti"], "links": ["https://www.facebook.com/PastoriziaOfficial/posts/715457589053418", "https://www.agi.it/blog-italia/idee/guerre_usa_presiedenti-6849205/post/2020-01-08/", "https://www.whitehouse.gov/about-the-white-house/presidents/dwight-d-eisenhower/", "https://www.whitehouse.gov/about-the-white-house/presidents/richard-m-nixon/", "https://www.whitehouse.gov/about-the-white-house/presidents/gerald-r-ford/", "https://www.ilpost.it/2019/12/06/trump-corea-del-nord-insulti/", "https://www.washingtonpost.com/national-security/how-trump-decided-to-kill-a-top-iranian-general/2020/01/03/77ce3cc4-2e62-11ea-bcd4-24597950008f_story.html", "https://www.wired.it/economia/business/2020/08/17/stati-uniti-cina-alibaba/", "https://www.repubblica.it/esteri/2019/10/08/news/siria_la_frenata_usa_nessun_ritiro_l_ordine_di_trump_riguarda_50-100_soldati_-237948923/", "https://www.nytimes.com/2018/05/03/opinion/american-troops-yemen.html", "https://www.washingtonpost.com/world/middle_east/american-troops-in-libya-moved-out-of-country-as-violence-escalates-near-capital/2019/04/07/bf754a6c-58b2-11e9-aa83-504f086bf5d6_story.html"]}
{"url": "https://facta.news/notizia-falsa/2020/09/18/no-il-teatro-ariston-non-ha-lanciato-un-concorso-con-cui-regala-5-buoni-regalo/", "title": "No, il teatro Ariston di Sanremo non ha lanciato un concorso per regalare 5 buoni regalo", "content": ["Il 15 settembre 2020 su Facebook \u00e8 stato pubblicato un post dalla pagina Teatro Ariston \u2013 San Remo.", "Si legge: \u00abVinci 2 biglietti per Teatro Ariston Sanremo.", "In questo concorso, regaliamo 5 buoni regalo, ciascuno dei quali include: 2x biglietti per il cinema, 2x popcorn, 2x bevande analcoliche.", "Segui l\u2019immagine per partecipare.", "Il concorso termina il 17 settembre.", "In quella data, i 5 fortunati vincitori verranno contattati personalmente su Messenger!", "Buona fortuna e buon divertimento.NOTA: questo concorso non \u00e8 sponsorizzato, n\u00e9 promosso o gestito, da Facebook\u00bb.", "Questa notizia \u00e8 falsa, smentita ufficialmente dallo stesso Teatro Ariston.", "Invitiamo quindi i nostri lettori a non cliccare su alcuna immagine.", "Il Teatro Ariston \u2013 luogo dove, tra le altre cose, si svolge il celebre festival di Sanremo \u2013 in un comunicato ufficiale pubblicato il 17 settembre 2020 sul proprio sito (e sulla propria pagina Facebook ufficiale ) avverte che la pagina Facebook che propone il concorso oggetto della nostra analisi \u00e8 \u00abfalsa\u00bb.", "I carabinieri sono stati avvisati dell\u2019accaduto ed \u00e8 stato loro segnalato \u00abche ignoti hanno creato una pagina Facebook utilizzando arbitrariamente il logo e l\u2019intestazione Teatro Ariston Sanremo al fine di proporre un concorso a premi\u00bb del quale il Teatro \u00e8 totalmente estraneo\u00bb."], "category": "Notizia Falsa", "publish_date": "2020-09-18", "tags": ["sanremo", "teatro ariston"], "links": ["https://www.facebook.com/109807544202148/photos/a.109811404201762/109811387535097/?type=3&theater", "https://aristonsanremo.com/attenzione-pagina-facebook-fake/", "https://www.facebook.com/TeatroAristonSanremo/photos/a.509918869070577/3484186044977163/?type=3&theater"]}
{"url": "https://facta.news/notizia-falsa/2020/09/18/no-george-soros-e-marina-abramovic-non-sono-stati-giustiziati/", "title": "No, George Soros e Marina Abramovi\u0107 non sono stati \u00abgiustiziati\u00bb", "content": ["Il 7 agosto 2020 su Facebook \u00e8 stato pubblicato un post in cui si legge: \u00abNOTIZIA URGENTE E IMPORTANTE PER L\u2019UMANITA\u2019: DUE ORE FA MI HANNO CONFERMATO DELLA MORTE/ESECUZIONE DI GEORGE SOROS E MARINA ABRANOVIC.", "NOTIZIA CONFERMATA TRAMITE IL MIO CONTATTO SPECIALE IL CUI MI INFORMA CHE \u00c8 PROPRIO ACCERTATO DAL DIPARTAMENTO DI GIUSTIZIA AMERICANO E LA CIA.", "I DUE PEDOSATANISTI SONO STATI GIUSTIZIATI DA GRUPPI DI LAVORI CLANDESTINI DI ORGANISMI DI SICUREZZA DEGLI USA\u00bb.", "Questa notizia non trova riscontro in nessuna testata nazionale e internazionale e in nessun comunicato ufficiale delle autorit\u00e0.", "Si tratta quindi di una notizia frutto di fantasia.", "Precisiamo poi che quattro giorni dopo la falsa esecuzione cui si fa riferimento nel post oggetto della nostra verifica, Repubblica ha pubblicato un\u2019intervista a George Soros, imprenditore e filantropo bersaglio da tempo di molte teorie del complotto.", "L\u2019artista Marina Abramovi\u0107 ha rilasciato un\u2019intervista al quotidiano tedesco Augsburger Allgemeine il 28 agosto 2020, e quindi dopo la falsa notizia della sua morte.", "Infine, notiamo che questa bufala rientra nella teoria del complotto statunitense conosciuta con il nome di QAnon, secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Facta ha approfondito la questione qui ."], "category": "Notizia Falsa", "publish_date": "2020-09-18", "tags": ["george soros", "marina abramovic", "qanon"], "links": ["https://www.facebook.com/groups/682165458924104/permalink/942002866273694/?__tn__=-R", "https://rep.repubblica.it/pwa/intervista/2020/08/11/news/soros_l_europa_piu_fragile_degli_usa_i_vostri_nemici_sono_i_populisti_all_interno_e_la_cina_all_esterno_-264430601/", "https://www.valigiablu.it/teorie-complotto-soros/", "https://www.augsburger-allgemeine.de/kultur/Marina-Abramovic-Ich-bin-durch-die-Hoelle-gegangen-id57977551.html", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/"]}
{"url": "https://facta.news/immagine-modificata/2020/09/17/questa-foto-di-giorgia-meloni-con-orecchini-a-forma-di-mussolini-e-falsa/", "title": "No, Giorgia Meloni non ha indossato degli orecchini con il volto di Mussolini", "content": ["Il 16 settembre 2020 su Facebook \u00e8 stata pubblicata una foto che mostra la leader di Fratelli d\u2019Italia Giorgia Meloni indossare degli orecchini la cui forma ricalca il profilo del dittatore fascista Benito Mussolini.", "L\u2019immagine \u00e8 accompagnata da questo commento, scritto da chi ha pubblicato il contenuto su Facebook: \u00abMeloni con gli orecchini col duce\u2026.e ho detto tutto\u2026..\u00bb.", "Questa notizia \u00e8 falsa.", "Si tratta in realt\u00e0 di una foto modificata.", "Nello scatto originale Giorgia Meloni non indossa alcun orecchino, come si pu\u00f2 verificare qui .", "Il particolare dell\u2019orecchino che ricalca il profilo di Mussolini \u00e8 stato quindi aggiunto alla foto in un secondo momento."], "category": "Immagine Modificata", "publish_date": "2020-09-17", "tags": ["benito mussolini", "giorgia meloni"], "links": ["https://www.facebook.com/pasquale.esposito1/posts/10213107298077198", "https://www.gettyimages.it/detail/fotografie-di-cronaca/giorgia-meloni-leader-of-the-fratelli-ditalia-fotografie-di-cronaca/1227767705?adppopup=true", "https://www.casaseconda.com/index.php/com-akeeba/ventennio/testa-del-duce-prima-misura-detail"]}
{"url": "https://facta.news/notizia-falsa/2020/09/18/non-e-vero-che-giuseppe-conte-e-stato-cacciato-da-catania-da-una-folla-inferocita/", "title": "Non \u00e8 vero che Giuseppe Conte \u00e8 stato \u00abcacciato\u00bb da Catania \u00abda una folla inferocita\u00bb", "content": ["Il 16 settembre 2020 su Facebook \u00e8 stato pubblicato un post in cui si legge: \u00abConte cacciato da Catania.", "Folla inferocita con lui e col Governo, i media tacciono e i social oscurano i video\u00bb.", "Questa notizia non trova riscontro in nessuna testata nazionale e locale.", "Come inoltre confermato dall\u2019agenda ufficiale del presidente del Consiglio, si tratta di una notizia frutto di fantasia.", "Da inizio agosto 2020 ad oggi (18 settembre), Giuseppe Conte non si \u00e8 mai recato a Catania, come si pu\u00f2 verificare qui .", "Infine, \u00e8 utile precisare che nei giorni scorsi sui social network \u00e8 stato condiviso un video che mostrava delle proteste verificatesi a Catania.", "Si trattava per\u00f2 di una contestazione nei confronti dell\u2019allora ministro dell\u2019Interno Matteo Salvini, episodio avvenuto ad agosto 2019 (ce ne siamo occupati qui )."], "category": "Notizia Falsa", "publish_date": "2020-09-18", "tags": ["sanremo", "teatro ariston"], "links": ["https://www.facebook.com/photo.php?fbid=4631944570156952&set=a.182925195058934&type=3&theater", "http://www.governo.it/agenda?dataInizio=2020-08-01+00%3A00%3A00&dataFine=2020-09-18+23%3A59%3A59", "https://facta.news/fuori-contesto/2020/09/17/questo-video-non-mostra-conte-contestato-a-catania-ma-una-manifestazione-contro-matteo-salvini-del-2019/"]}
{"url": "https://facta.news/fuori-contesto/2020/09/16/i-classicon__custom-news-fake-icon-sm-i-luomo-in-questo-video-parla-della-riforma-costituzionale-respinta-del-2016-e-non-del-referendum-del-2020/", "title": "L\u2019uomo in questo video parla della riforma costituzionale del 2016 e non del referendum del 2020", "content": ["Il 28 agosto 2020 su Facebook \u00e8 stato pubblicato un video che mostra un uomo che, appoggiandosi su un tavolo, srotola un lungo foglio contenente un testo di riforma costituzionale e commenta criticamente alcuni degli articoli di legge contenuti nel provvedimento, tra questi l\u2019articolo 10, l\u2019articolo 11 e l\u2019articolo 39.", "Le immagini sono accompagnate da questo commento, scritto da chi ha pubblicato il contenuto su Facebook: \u00abImportantissimo!!!", "Da guardare e da condividere a tutti, ma proprio a tutti!!!\u00bb.", "Il riferimento \u00e8 alla riforma costituzionale che prevede la riduzione del numero dei parlamentari, approvata dalla Camera dei deputati l\u20198 ottobre 2019 senza la maggioranza qualificata di 2/3 necessaria a rendere il provvedimento immediatamente effettivo, e su cui i cittadini italiani sono chiamati a votare nel referendum confermativo del 20 e 21 settembre 2020.", "Il filmato oggetto della nostra analisi \u00e8 per\u00f2 fuorviante e veicola una notizia falsa.", "Come abbiamo spiegato in un precedente articolo , il testo della riforma costituzionale \u2013 \u201cModifiche agli articoli 56, 57 e 59 della Costituzione in materia di riduzione del numero dei parlamentari\u201d \u2013 pubblicato in Gazzetta ufficiale il 12 ottobre 2019 \u00e8 composto da soli 4 articoli.", "Il primo interviene sull\u2019art.", "56 della Costituzione italiana , modificandolo e stabilendo che il numero dei deputati passi da 630 a 400.", "Il secondo articolo modifica poi l\u2019art.", "57 delle Costituzione , riducendo i seggi in Senato da 315 a 200.", "L\u2019articolo 3 della riforma interviene invece sull\u2019art.", "59 della Costituzione prevedendo che \u00abil numero complessivo dei senatori in carica nominati dal Presidente della Repubblica non pu\u00f2 in alcun caso essere superiore a cinque\u00bb.", "Infine, nell\u2019articolo 4 viene stabilita la tempistica dell\u2019entrata in vigore di queste modifiche.", "\u00c8 quindi impossibile che nel testo di riforma che i cittadini italiani dovranno confermare o respingere con il prossimo referendum siano presenti un articolo 10, un articolo 11 e un articolo 39.", "Gli articoli citati nel video erano invece presenti nel testo (di 41 articoli) di riforma costituzionale votata dal governo Renzi quattro anni fa \u2013 intitolata \u201cDisposizioni per il superamento del bicameralismo paritario, la riduzione del numero dei parlamentari, il contenimento dei costi di funzionamento delle istituzioni, la soppressione del CNEL e la revisione del titolo V della parte II della Costituzione\u201d \u2013 e respinta con il referendum confermativo del 4 dicembre 2016 .", "Quindi, riassumendo, il video oggetto della nostra verifica fa riferimento a degli articoli presenti nella riforma costituzionale del 2016 e assenti dal testo che i cittadini italiani sono chiamati a votare il prossimo 20 e 21 settembre.", "Chi ha condiviso il filmato, non ha precisato questo importante dettaglio."], "category": "Fuori Contesto", "publish_date": "2020-09-16", "tags": ["governo conte ii", "matteo renzi", "referendum", "riforma costituzionale"], "links": ["https://www.facebook.com/tore.scic/videos/10214510281705873/", "https://www.camera.it/leg18/1132?shadow_primapagina=9600", "https://facta.news/notizia-falsa/2020/09/15/la-riforma-costituzionale-non-ha-un-art-10-e-un-art-39-che-cambiano-competenze-e-modalita-di-elezione-dei-senatori/", "https://www.gazzettaufficiale.it/eli/id/2019/10/12/19A06354/sg", "https://www.senato.it/1025?sezione=126&articolo_numero_articolo=56#:~:text=La%20Camera%20dei%20deputati%20%C3%A8,i%20venticinque%20anni%20di%20et%C3%A0.", "https://www.senato.it/1025?sezione=126&articolo_numero_articolo=57", "https://www.senato.it/1025?sezione=126&articolo_numero_articolo=59", "https://www.gazzettaufficiale.it/eli/id/2016/04/15/16A03075/sg", "https://www.ansa.it/sito/notizie/speciali/referendum/2016/12/03/referendum-4-dicembre_f833e5f1-bbe6-465d-9160-748056e59991.html"]}
{"url": "https://facta.news/notizia-falsa/2020/09/16/no-il-referendum-sul-taglio-dei-parlamentari-non-prevede-vaccini-e-tso-obbligatori/", "title": "No, il referendum sul taglio dei parlamentari non prevede vaccini e Tso obbligatori", "content": ["Il 7 settembre 2020 su Facebook \u00e8 stata pubblicata un\u2019immagine che riporta un testo.", "Si legge: \u00abATTENZIONE.", "Nel referendum sul taglio dei parlamentari, sono inserite in maniera occulta i vaccini e il TSO obbligatori, quindi chi vota SI, autorizza la propria morte e quella degli altri.", "VOTATE TUTTI\u2026.", "NO!!!!", "INOLTRE SI DOVREBBE CONTROLLARE LO SPOGLIO DELLE SCHEDE, DI QUESTI CRIMINALI NON C\u2019\u00c8 DA FIDARSI\u00bb.", "Il riferimento \u00e8 alla riforma costituzionale che prevede la riduzione del numero dei parlamentari, approvata dalla Camera dei deputati l\u20198 ottobre 2019 senza la maggioranza qualificata di 2/3 necessaria a rendere il provvedimento immediatamente effettivo, e che i cittadini italiani sono chiamati a votare nel referendum confermativo del 20 e 21 settembre 2020.", "Le informazioni riportate nel post oggetto della nostra verifica veicolano una notizia falsa.", "Il testo della riforma costituzionale \u2013 pubblicato in Gazzetta ufficiale il 12 ottobre 2019 \u2013 \u00e8 composto da 4 articoli.", "Il primo interviene sull\u2019art.", "56 della Costituzione italiana , modificandolo e stabilendo che il numero dei deputati passi da 630 a 400.", "Il secondo articolo modifica poi l\u2019art.", "57 delle Costituzione , riducendo i seggi in Senato da 315 a 200.", "L\u2019articolo 3 della riforma interviene invece sull\u2019art.", "59 della Costituzione prevedendo che \u00abil numero complessivo dei senatori in carica nominati dal Presidente della Repubblica non pu\u00f2 in alcun caso essere superiore a cinque\u00bb.", "Infine, nell\u2019articolo 4 viene stabilita la tempistica dell\u2019entrata in vigore di queste modifiche.", "Nei quattro articoli non c\u2019\u00e8 quindi alcun riferimento diretto o indiretto a vaccini e Tso obbligatori."], "category": "Notizia Falsa", "publish_date": "2020-09-16", "tags": ["referendum", "riforma costituzionale", "vaccini"], "links": ["https://www.facebook.com/permalink.php?story_fbid=975204176240877&id=100012539111058", "https://www.camera.it/leg18/1132?shadow_primapagina=9600", "https://www.gazzettaufficiale.it/eli/id/2019/10/12/19A06354/sg", "https://www.senato.it/1025?sezione=126&articolo_numero_articolo=56#:~:text=La%20Camera%20dei%20deputati%20%C3%A8,i%20venticinque%20anni%20di%20et%C3%A0.", "https://www.senato.it/1025?sezione=126&articolo_numero_articolo=57", "https://www.senato.it/1025?sezione=126&articolo_numero_articolo=59"]}
{"url": "https://facta.news/fuori-contesto/2020/09/18/questo-video-mostra-unesercitazione-anti-covid-in-germania-non-attori-reclutati-per-fare-video-nei-reparti/", "title": "Questo video mostra un\u2019esercitazione anti-Covid in Germania, non attori reclutati \u00abper fare video nei reparti\u00bb", "content": ["Venerd\u00ec 18 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 13 settembre sul social network.", "Il post oggetto della nostra analisi contiene un video che mostra una ragazza in un letto d\u2019ospedale mentre indossa camice, respiratore e mascherina.", "La donna sembra inizialmente sofferente, ma in un secondo momento ride e, guardando in camera, spiega qualcosa parlando in lingua tedesca.", "Il contenuto \u00e8 accompagnato da un testo, scritto in italiano dall\u2019autore del post, che recita: \u00abDopo i malati covid, ci sono gli attori covid.", "Mi domando, ma se ci sono cos\u00ec tanti malati, di questo benedetto covid, come mai bisogna reclutare degli attori per fare i video nei reparti?\u00bb.", "Si tratta di un\u2019informazione falsa, diffusa utilizzando un video pubblicato senza il contesto necessario alla sua comprensione.", "Il video \u00e8 stato originariamente pubblicato in una serie di storie Instagram dall\u2019account @officialmelisa e, come verificato il 14 settembre dai colleghi tedeschi di Zdf , mostra un\u2019esercitazione anti-Covid organizzata il 10 settembre 2020 dal Corona Treatment Centre Jaff\u00e9stra\u00dfe di Berlino (Germania) per assicurarsi che la struttura ospedaliera di riserva, mai utilizzata per curare pazienti affetti da Covid-19, fosse pronta nel caso di un\u2019eventuale emergenza.", "Non si tratta quindi di reparti attivi dove vengono curate le persone positive al nuovo coronavirus.", "L\u2019informazione \u00e8 contenuta in un tweet pubblicato l\u201911 settembre da Vivantes, il gruppo ospedaliero che ha fornito le comparse per l\u2019esercitazione.", "Come rivela Zdf, il video \u00e8 stato utilizzato da alcuni gruppi complottisti tedeschi per negare la Covid-19.", "Tale interpretazione \u00e8 stata tuttavia smentita dall\u2019autrice del video, officialmelisa , che in un video pubblicato il 14 settembre sul suo account Instagram ha spiegato: \u00abIl mio video, della durata di un minuto e quaranta, \u00e8 stato accorciato di un minuto, modificato e strumentalizzato per riflettere una certa visione del mondo.", "Voglio prendere con nettezza le distanze da questo utilizzo\u00bb.", "Vale la pena specificare che l\u2019iniziativa non era destinata al pubblico e che l\u2019evento \u00e8 stato filmato in forma privata da una delle persone che hanno preso parte all\u2019esercitazione \u2013 officialmelisa , appunto \u2013 e pubblicato attraverso delle storie Instagram.", "La struttura ospedaliera non intendeva in alcun modo, dunque, dare un\u2019immagine distorta dell\u2019emergenza Covid-19."], "category": "Fuori Contesto", "publish_date": "2020-09-18", "tags": ["#verabot", "attori", "coronavirus sars-cov-2", "covid-19", "germania", "sars-cov-2"], "links": ["https://www.facebook.com/asclepio.salus/videos/vb.100008562525198/2387144971580897/?type=2&theater", "https://www.instagram.com/officialmelisa/", "https://www.zdf.de/nachrichten/panorama/coronavirus-inszenierung-uebung-krankenhaus-100.html", "https://www.corona-zentrum-berlin.de/", "https://twitter.com/Vivantes/status/1304455825109458944", "https://www.zdf.de/nachrichten/panorama/coronavirus-inszenierung-uebung-krankenhaus-100.html", "https://www.instagram.com/p/CFH6Qgaii8K/"]}
{"url": "https://facta.news/notizia-falsa/2020/09/21/non-esiste-alcuna-prova-che-nel-1992-beppe-grillo-fosse-tra-gli-invitati-sullo-yacht-britannia/", "title": "Non esiste alcuna prova che nel 1992 Beppe Grillo fosse tra gli invitati sullo yacht \u00abBritannia\u00bb", "content": ["Luned\u00ec 21 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 17 agosto su Facebook.", "Il post oggetto della nostra analisi contiene una foto dell\u2019ex comico e fondatore del Movimento 5 Stelle Beppe Grillo, accompagnata dalla presunta citazione: \u00abFu William Webster a invitarmi a bordo del Britannia il 2 giugno 1992\u00bb.", "L\u2019immagine contiene altre porzioni di testo, in cui leggiamo: \u00abPer questo motivo perch\u00e9 la massoneria europea ha deciso cos\u00ec\u2026e Casaleggio era un massone!!!\u00bb, \u00abIl ruolo politico di Beppe Grillo?", "Traghettarci pacificamente, senza disordini, al Nuovo Ordine Mondiale (bancario) \u2013 i pecoroni belando lo seguono.", "Wall Street ringrazia\u00bb e ancora \u00abPerch\u00e9 Giuseppe Piero Grillo non querela Giovanni Sandi sulla questione del Britannia?", "Semplice: Grillo sa che l\u2019eventuale querela sarebbe come darsi una martellata sui coglioni, in tribunale la verit\u00e0 sarebbe ufficialmente accertata\u00bb.", "Nella parte inferiore dell\u2019immagine si legge infine \u00abEcco dov\u2019\u00e8 nato il M5S, sulla yacht Britannia dove Prodi ha svenduto le aziende di stato il Movimento \u00e8 nato per fare gli interessi finanziari della massoneria europea\u00bb.", "Si tratta di una notizia falsa.", "Andiamo con con ordine.", "Il riferimento del post oggetto di verifica \u00e8 a un convegno, tenuto il 2 giugno 1992 sullo yacht \u00abBritannia\u00bb, panfilo di propriet\u00e0 della corona inglese.", "Secondo le cronache del tempo, all\u2019incontro furono invitati numerosi esponenti del mondo politico e finanziario, tra i quali il Corriere della Sera del 2 giugno 1992 riporta \u00abil direttore generale del nostro ministero del Tesoro, Mario Draghi, il presidente della Banca Warburg, Herman van der Wyck, il presidente dell\u2019Ina, Lorenzo Pallesi, Jeremy Seddon, direttore esecutivo della Barclays de Zoete Wedd, il direttore generale della Confindustria, Innocenzo Cipolletta\u00bb.", "Nel tempo, attorno al convegno sono sorte numerose teorie del complotto, la pi\u00f9 celebre delle quali vorrebbe che sullo yacht fosse stata avviata la politica di privatizzazioni che di l\u00ec a breve avrebbe trasformato Iri, Eni, Ina ed Enel in societ\u00e0 per azioni (il decreto legge delle privatizzazioni fu varato l\u201911 luglio 1992).", "Una delle teorie secondarie sull\u2019evento \u00e8 invece quella che indica Beppe Grillo tra i partecipanti al convegno.", "Il principale sostenitore della tesi \u00e8 Giovanni Sandi, nel 1992 fondatore della pagina Facebook \u00ab La Magagna Del Grillo \u2013 2 giugno 1992 Britannia \u00bb, che afferma di ricordare un\u2019intervista televisiva di Enrico Mentana a Beppe Grillo, il 2 giugno 1992, mentre questi scendeva dalla nave Britannia.", "L\u201911 aprile 2011 Sandi sollecit\u00f2 anche una risposta di Mentana, con un articolo sul sito signoraggio.it poi provocatoriamente ricondiviso dal blog di Beppe Grillo: \u00abSalve Enrico, sono Giovanni Sandi ho una cosa da chiederle: ricordo un TG del 1992, non ricordo il giorno poteva essere il 2 o il 3 giugno, Lei era al porto di Civitavecchia con la troupe del TG5, (ricordo perfettamente le immagini trasmesse) intervist\u00f2 per qualche minuto Beppe Grillo che era sbarcato dal tender del panfilo Britannia\u00bb, si legge nel post, \u00abGrillo al microfono che lei impugnava disse che a bordo del Britannia erano state discusse cose molto interessanti, si ricorda di quell\u2019evento?", "La sua risposta \u00e8 importante, perch\u00e9 colloca Grillo in una posizione netta rispetto alla politichina che sta tentando di affermare manipolando giovani cervelli\u00bb.", "La presenza di Grillo sul panfilo reale non \u00e8 confermata da alcun organo d\u2019informazione \u2013 nazionale o internazionale \u2013 e a smentire la circostanza ci hanno pensato i due protagonisti della presunta intervista: Beppe Grillo in questo video pubblicato l\u201911 maggio 2011 ( dal minuto 1.13 ) e Mentana in un post Facebook datato 28 agosto 2014, in cui il giornalista afferma: \u00abQualche mestatore imbecille ha rimesso in circolo la panzana secondo cui nel 1992 avrei intervistato Beppe Grillo che scendeva dal panfilo Britannia nel porto di Civitavecchia.", "Intervenga \u2013 se \u00e8 possibile \u2013 chi \u00e8 preposto a impedire la circolazione di notizie palesemente false sui social network\u00bb.", "In definitiva, l\u2019intera teoria della presenza di Beppe Grillo sul panfilo \u00abBritannia\u00bb si basa su un ricordo dell\u2019influencer complottista Giovanni Sandi, che afferma di aver visionato un\u2019intervista di Enrico Mentana all\u2019ex comico, mentre questi scendeva dallo yacht.", "La notizia non trova conferma nei media del tempo ed \u00e8 stata smentita sia da Beppe Grillo che da Enrico Mentana."], "category": "Notizia Falsa", "publish_date": "2020-09-21", "tags": ["beppe grillo", "britannia", "giovanni sandi", "mario draghi", "movimento 5 stelle", "nuovo ordine mondiale", "yacht"], "links": ["https://www.facebook.com/mariano.manciocchi/posts/1853747044783559", "http://archivio.corriere.it/Archivio/interface/view_preview.shtml#!/NDovZXMvaXQvcmNzZGF0aS9AMTA4MDA4", "http://www.dt.mef.gov.it//export/sites/sitodt/modules/documenti_it/interventi_finanziari/interventi_finanziari/D.L._11-7-1992_n._333_xConv._Legge_n._359-1992x._Misure_urgenti_per_il_risanamento_della_finanza_pubblica..pdf", "https://www.facebook.com/lamagagnadelgrillo", "https://www.ilblogdellestelle.it/2011/04/mentana_rispond.html", "https://youtu.be/GgrBfhok2HY?t=73", "https://www.facebook.com/enricomentanaLa7/posts/10152398403792545"]}
{"url": "https://facta.news/fuori-contesto/2020/09/17/questo-video-non-mostra-conte-contestato-a-catania-ma-una-manifestazione-contro-matteo-salvini-del-2019/", "title": "Questo video non mostra \u00abConte contestato a Catania\u00bb, ma una manifestazione contro Matteo Salvini del 2019", "content": ["Il 30 agosto 2020 su Facebook \u00e8 stata pubblicato un video della durata complessiva di 1 minuto e 18 secondi che mostra delle persone occupare una strada e contestare il passaggio di due auto blu , espressione con cui comunemente si indicano le vetture a disposizione di politici o di funzionari di Stato.", "Le immagini sono accompagnate da questo commento, scritto da chi ha pubblicato il contenuto su Facebook: \u00abConte contestato a Catania\u2026 ma le televisioni di regime non ne parlano\u00bb.", "Questo contenuto \u00e8 fuorviante e veicola una notizia falsa.", "Il video oggetto della nostra analisi non mostra infatti una contestazione nei confronti del presidente del Consiglio Giuseppe Conte .", "Le immagini si riferiscono in realt\u00e0 ad una protesta verificatesi a Catania l\u201911 agosto 2019 contro l\u2019allora ministro degli Interni Matteo Salvini, come si pu\u00f2 verificare qui e qui ."], "category": "Fuori Contesto", "publish_date": "2020-09-17", "tags": ["catania", "giuseppe conte", "manifestazione", "matteo salvini"], "links": ["https://www.facebook.com/claudio.cortesia.5/videos/2064922493640850/", "https://www.treccani.it/vocabolario/ricerca/AUTOBLU/", "http://www.governo.it/it/il-presidente", "https://www.youtube.com/watch?v=HlhPZi8BwIo&ab_channel=regiavrsicilia", "https://www.youtube.com/watch?v=2qDC6Hxg7ZU&feature=emb_title&ab_channel=LaRepubblica"]}
{"url": "https://facta.news/notizia-falsa/2020/09/17/questo-video-che-mostra-una-parte-di-un-satellite-precipitare-per-strada-e-falso/", "title": "Il video che mostra una parte di un satellite precipitare per strada in Piemonte \u00e8 falso", "content": ["Il 17 settembre 2020 alla redazione di Facta \u00e8 arrivata la richiesta di verificare un video, condiviso anche su Facebook il 16 settembre, che sembra mostrare il pezzo di un satellite precipitare in una strada di una citt\u00e0 in Italia.", "Il video, pubblicato su Youtube nel 2013 , ha questo titolo: \u00abCADUTO FRAMMENTO DI SATELLITE A TORRE PELLICE\u00bb, comune italiano in provincia di Torino.", "Questa notizia \u00e8 falsa.", "Il video oggetto della nostra analisi non mostra un frammento di satellite precipitato nel 2013 in Piemonte.", "Il satellite che sembra precipitare a terra \u00e8 in realt\u00e0 il prodotto di un\u2019applicazione utilizzata per produrre effetti speciali nei video, come si pu\u00f2 verificare qui .", "Lo stesso identico effetto \u2013 il satellite che precipita a terra \u2013 compare anche in altri video girati in diverse parti del mondo ( qui e qui )."], "category": "Notizia Falsa", "publish_date": "2020-09-17", "tags": ["satellite", "torre pellice"], "links": ["https://www.facebook.com/100001082296694/posts/3515163558529686/", "https://www.youtube.com/watch?v=_qPwCtSyPo0&fbclid=IwAR2WuywLqXfKDNFWyR7GXlPojZq-V3WehEnLRl04aNxU_IMD4e7eD1l3DPk&ab_channel=MarinaFerrari", "https://youtu.be/Tztev0Q-CN8?t=10", "https://www.facebook.com/watch/?v=416519652013825", "https://www.youtube.com/watch?v=z15MIXKGbk4&ab_channel=KarenMorgan"]}
{"url": "https://facta.news/notizia-falsa/2020/09/15/lamministratore-delegato-di-netflix-non-e-stato-trovato-in-possesso-di-circa-13-000-files-di-materiale-pedopornografico-e-quindi-arrestato/", "title": "L\u2019amministratore delegato di Netflix non \u00e8 stato \u00abtrovato in possesso di circa 13.000 files di materiale pedopornografico\u00bb e quindi arrestato", "content": ["Luned\u00ec 14 settembre la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 13 settembre sul social network.", "Il post oggetto della nostra verifica mostra uno screenshot del canale Telegram di QAnon \u2013 parte del network complottista di cui avevamo parlato approfonditamente qui \u2013 in cui si legge: \u00ab#justiceiscoming.", "Il Ceo di Netflix \u2013 Reed Hastings \u2013 \u00e8 stato catturato dagli agenti dell\u2019Fbi con 13.000 file di pornografia infantile.", "\u00c8 stato arrestato nella sua casa in California\u00bb.", "L\u2019immagine \u00e8 accompagnata da un commento, pubblicato dall\u2019autore del post, in cui si legge: \u00abUna brava persona..\u00bb.", "Si tratta di una notizia falsa.", "L\u2019informazione \u00e8 stata originariamente pubblicata il 12 settembre 2020 da Toronto Today , noto sito web di disinformazione, in seguito alle polemiche scatenate dalla pubblicazione sui canali social di Netflix del poster di Cuties , film francese acquistato da Netflix e accusato da alcuni comitati dei genitori di sessualizzare delle pre-adolescenti ( la locandina mostrava quattro ragazzine di 11 anni in abito da cheerleader e pose considerate provocanti).", "In seguito a quelle che il sito web ha definito \u00abminacce legali\u00bb arrivate da \u00abun miliardario di cui non faremo il nome\u00bb, l\u2019articolo \u00e8 stato successivamente rimosso, con una nota dell\u2019autore in cui si scusa per \u00abla confusione\u00bb e specifica di non essere la fonte originale della falsa notizia, ma di averla semplicemente rilanciata.", "Come fa notare il sito di fact-checking Lead Stories , i dettagli dell\u2019articolo di Toronto Today \u2013 il riferimento all\u2019amministratore delegato di una compagnia arrestato per il possesso di 13.000 file di materiale pedopornografico, ad esempio \u2013 richiamano quelli di questo articolo della Abc, pubblicato il 14 maggio 2020 e dedicato alla vicenda giudiziaria di Doug Saltsman, amministratore delegato di una compagnia tecnologica dello Utah realmente arrestato per possesso di materiale pedopornografico.", "Quanto ad Hastings , che secondo il post oggetto di verifica sarebbe attualmente in arresto, il numero uno di Netflix \u00e8 stato ospite di una trasmissione televisiva trasmessa dalla Cnn lo scorso 10 settembre, mentre il suo account Twitter appare regolarmente aggiornato fino al 12 settembre, data della pubblicazione del post che stiamo verificando.", "Non esiste inoltre alcun atto giudiziario o articolo giornalistico pubblicato da una fonte affidabile che riporti la notizia del presunto arresto."], "category": "Notizia Falsa", "publish_date": "2020-09-15", "tags": ["netflix", "qanon", "reed hastings", "toronto today"], "links": ["https://www.facebook.com/photo.php?fbid=2853668101534552&set=basw.Abp_KDP8ajrzxZtcRxCWL4Q4GcG3eUh24wWIZtF0Ip4dRhZsiUXbyB6zqI84mCHGv9SlPQ-2MVvW27d91vnoCB5e_w5thvCzI_Clf5G7Cy0XXqgE6nPMHuJDLpYSUr3H-b_WSGuWJpo_kGcuezgM0qirjvrbkuFSwlV9glKOUy0p3Q.2853668101534552.3981282628566914.10220370295740662.10159036787478756.10224649087762886.1351976524949267.10224093329504719.2617519555230014&type=1&opaqueCursor=Abr45-UjPdptx4scHlOVhrrvEGhjlwj7iWdTYYji8Udm1Q6VOl-AMSu1zJtBUoZNWU_sXML8TLUjPPi9todfU1YGP0U64V1zx87SR8mmyDi8wC9R0nXvpET9rJjdCACADxkCSQbyWgbwsBV65E41YMQO6sgn2p7RBEBCrS-8NoC4ECgPKkccms5rb8izrdnghHKSNEw2VcWTtgnd9WJ1QEuE9tXhZCXG2XmmUU2kfGV2EESkpCqExGuBtkpoaoDvAlEfKrpi8EYYOxZsny4vTKf3R4US9xSHPRsxO6hmujtQmcRYisPlQSQSyWi2tsK4RydsyuA2eczSuE-wUVfY5MKPv98b9xmPin3GYTEO1EMthEZ-cqiKe3mGmMVaQexwLHfzjtfCrfinnYvp3y6dytJCd6vgBvQF2kDPo91J-CPjLoo70r2-N8XgXU8a8TTkR6GSCFhnCDjK9IAldcFm0LkABbwLLsIdOfv3wkaftHxWzqpIOwQesFUhg3Orug5XvrRUKE3jLlODXdqiA6jsBcW0Xj4ayGqaR4hwinygBX0ByauwqEn-dG1U1YTqtrM4uatoaoI5CqThi-qY92ic8WLmBRUNT_3AlUTjpIKwAX7Sp4n_O7gsAP-7Zrl4hrHtZZk6K0DdsY3nbMSDWfuhLf1x3SkBx63c2qwwAvcBNJoVfjAhAg4da3cRQEhwTvvvtTHo5cXoRaanxuPscQk9ki28V-2AdvsvqJ5G8T1e23GkTz7qUHqQC44DNiITAn7QZag&theater", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://web.archive.org/web/20200913163800/https://www.torontotoday.net/2020/09/12/netflix-ceo-gets-busted-with-13000-files-of-child-pornography/", "https://leadstories.com/hoax-alert/2020/09/fact-check-netflix-ceo-not-busted-with-13000-files-of-child-pornography.html", "https://www.repubblica.it/spettacoli/serie/2020/08/20/foto/netflix_ritira_il_poster_di_cuties_con_quattro_adolescenti_in_pose_provocanti-265080562/1/#1", "https://www.parentstv.org/press-releases/ptc-calls-on-netflix-to-remove-cuties-and-other-content-that-sexualizes-children-glamorizes-rape", "https://www.repstatic.it/content/nazionale/img/2020/08/20/201710915-9ebeb15c-974b-4e07-a6a0-ae91bf6e350c.jpg", "https://web.archive.org/web/20200913163800/https://www.torontotoday.net/2020/09/12/netflix-ceo-gets-busted-with-13000-files-of-child-pornography/", "https://leadstories.com/hoax-alert/2020/09/fact-check-netflix-ceo-not-busted-with-13000-files-of-child-pornography.html", "https://www.abc4.com/news/top-stories/utah-ceo-arrested-for-possession-of-over-13000-child-pornography-images/", "https://cryptototem.com/saltmine-ico/", "http://apps.corrections.ky.gov/KOOL/Details/313557", "https://www.forbes.com/profile/reed-hastings/#54ca03eb2782", "https://edition.cnn.com/2020/09/10/business/netflix-ceo-hastings-harlow/index.html", "https://twitter.com/reedhastings"]}
{"url": "https://facta.news/fuori-contesto/2020/09/10/questa-foto-non-mostra-il-bacio-di-giuda-di-un-allevatore-al-toro-che-sta-per-morire-durante-una-corrida/", "title": "Questa foto non mostra il \u00abbacio di Giuda\u00bb di un allevatore al toro che sta per morire durante una corrida", "content": ["L\u20198 settembre 2020 su Facebook \u00e8 stata pubblicata una foto che mostra un uomo mentre d\u00e0 un bacio ad un toro da dietro una barriera.", "L\u2019immagine \u00e8 accompagnata da questo questo: \u00abLa foto rappresenta l\u2019allevatore del toro, il quale lo ha fatto nascere e crescere sin da vitellino fino a essere toro da corrida.", "Quindi l\u2019ha venduto e l\u2019ha portato all\u2019arena.", "A met\u00e0 della corrida, quando il toro era ormai ferito e non ce la faceva pi\u00f9 a difendersi, si \u00e8 accorto che il padrone era l\u00ec ed \u00e8 corso disperato sperando nel suo aiuto.", "Ma chiaramente, dopo il bacio, l\u2019uomo non ha fatto niente e cos\u00ec il toro \u00e8 stato massacrato.", "I giornali spagnoli hanno intitolato la foto IL BACIO DI GIUDA.", "Gli unici animali avidi e corrotti restano quelli di razza umana\u00bb.", "Questo \u00e8 un contenuto fuorviante che veicola una notizia falsa che circola in rete dal 2012.", "Come hanno ricostruito in precedenza i colleghi spagnoli di AFP Spagna , il momento del bacio dell\u2019uomo all\u2019animale si \u00e8 verificato il 9 agosto 2011 a Navarra (Spagna) durante un concorso per recortadores .", "La corrida de recortes prevede che il recortador schivi l\u2019animale nell\u2019arena con acrobazie e piroette .", "Al contrario della corrida de toros , in questa specialit\u00e0 l\u2019animale alla fine non viene ucciso.", "AFP Spagna ha contattato l\u2019uomo della foto oggetto della nostra verifica.", "Si tratta del recortador di nome Oscar Holgado che ha smentito di essere stato l\u2019allevatore del toro o di averlo venduto.", "In realt\u00e0, racconta Holgado, in quell\u2019occasione l\u2019animale si era avvicinato alla barriera dell\u2019arena alzando il proprio muso verso di lui.", "A quel punto, in maniera spontanea, ha dato un bacio all\u2019animale."], "category": "Fuori Contesto", "publish_date": "2020-09-10", "tags": ["animali", "bacio di giuda", "corrida", "spagna", "toro"], "links": ["https://www.facebook.com/ilgiardinodichiccoedaisy/photos/a.2290498351272013/2752021041786406/?type=3&theater", "https://factual.afp.com/el-hombre-de-esta-foto-de-2011-es-un-recortador-que-beso-espontaneamente-al-toro", "https://www.rainews.it/dl/rainews/media/affrontano-i-tori-con-le-acrobazie-altra-Corrida-0d223889-7166-44b1-aaa4-9ebd800753a1.html#foto-1", "https://twitter.com/oscar_holgado?lang=es"]}
{"url": "https://facta.news/notizia-falsa/2020/09/15/no-la-donna-diventata-famosa-per-la-frase-non-ce-ne-covid-non-e-stata-ricoverata-per-sospetto-covid/", "title": "No, la donna diventata famosa per la frase \u00abNon ce n\u2019\u00e8 Covid\u00bb non \u00e8 stata ricoverata per sospetto Covid", "content": ["Il 14 settembre 2020 su Facebook \u00e8 stata pubblicata un\u2019immagine del titolo di un articolo che sarebbe stato pubblicato dalla testata Palermo Today .", "Si legge: \u00abRicoverata in gravissime condizioni l\u2019influencer Angela Chianello all\u2019ospedale riuniti di Palermo, si sospetta un contagio da Covid-19\u00bb.", "Il riferimento \u00e8 alla donna protagonista di un video diventato virale dove, intervistata da una troupe televisiva nella spiaggia di Mondello (Sicilia), aveva dichiarato \u00abNon ce n\u2019\u00e8 Covid.", "A Palermo non abbiano niente\u00bb.", "L\u2019immagine \u00e8 accompagnata da questo commento: \u00abIl karma\u2026\u00bb.", "Questa notizia non trova riscontro in nessuna testata nazionale e locale.", "Si tratta quindi di una notizia frutto di fantasia.", "Non risulta da nessuna parte un articolo pubblicato da Palermo Today con questa falsa notizia, come si pu\u00f2 verificare qui .", "Inoltre, contattata da Facta , la testata ha smentito di aver mai pubblicata una simile notizia.", "Infine, l\u2019account Instagram della donna appare continuamente aggiornato , con l\u2019ultimo post pubblicato il 14 settembre 2020."], "category": "Notizia Falsa", "publish_date": "2020-09-15", "tags": ["#verabot", "angela chianello", "covid-19", "nuovo coronavirus"], "links": ["https://www.facebook.com/antonio.chianello.984/posts/742002413313925", "https://gds.it/articoli/tecnologia/2020/07/29/non-ce-ne-coviddi-la-signora-angela-protagonista-di-un-videogioco-979b00cb-1b92-40bc-8ffa-1cb9a70cf17e/", "http://www.mondopalermo.it/news/le-telecamere-di-live-non-e-la-durso-a-mondello-bagnante-urla-non-ce-ne-covid-il-video/", "https://www.palermotoday.it/search/query/+Angela+Chianello+", "https://www.instagram.com/angelachianello_real/?hl=it"]}
{"url": "https://facta.news/notizia-vecchia/2020/09/15/il-video-pubblicato-da-salvini-che-mostra-degli-studenti-mentre-giocano-allautoscontro-con-i-banchi-a-rotelle-e-del-2017-2/", "title": "Il video pubblicato da Salvini che mostra degli studenti mentre giocano all\u2019autoscontro con i banchi a rotelle \u00e8 del 2017", "content": ["Marted\u00ec 15 settembre la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 14 settembre sui canali social del leader della Lega Matteo Salvini ( qui e qui ).", "Il post oggetto della nostra verifica contiene un video che immortala alcuni studenti mentre giocano all\u2019autoscontro con i banchi a rotelle, e un commento scritto da Salvini che recita \u00abNo comment- #Azzolinabocciata\u00bb.", "Il riferimento \u00e8 alle polemiche scoppiate in seguito all\u2019annuncio della ministra dell\u2019Istruzione Lucia Azzolina di voler acquistare banchi dotati di rotelle (ci eravamo occupati della vicenda in modo approfondito qui ), per far partire l\u2019anno scolastico 2020/2021 rispettando le norme sul distanziamento sociale anti-Covid.", "Secondo Salvini, dunque, i banchi con le rotelle utilizzati impropriamente per giocare all\u2019autoscontro sarebbero la prova del fallimento della proposta e della \u201cbocciatura\u201d della ministra Azzolina.", "Il giudizio politico di Salvini si fonda per\u00f2 su un filmato risalente al 2017 e dunque slegato dall\u2019azione da ministra di Lucia Azzolina.", "Il filmato originale \u00e8 stato pubblicato il 14 settembre 2020 su TikTok dall\u2019utente @emilio_abagnale99, raccogliendo quasi 70mila condivisioni in meno di 20 ore.", "Tra i commenti del video, l\u2019autore stesso specifica per\u00f2 che si tratta di un documento risalente all\u2019anno 2017.", "Per confermare la versione, la redazione di Facta ha raggiunto telefonicamente l\u2019autore del post, che ha fornito le prove \u2013 data e ora tratta dalla galleria immagini di iPhone \u2013 che permettono di retrodatare il filmato.", "Il video oggetto della nostra verifica \u00e8 stato dunque registrato il 21 settembre 2017 alle 9:01 a Castellammare di Stabia (Napoli) e mostra lo stesso autore del video, Emilio Abagnale, al tempo minorenne.", "Come raccontato in questo articolo del Corriere della Sera , i banchi con le rotelle sono \u00abun arredo utile alla didattica innovativa\u00bb che diversi istituti stanno sperimentando da anni, particolare che permette di contestualizzare la presenza del suppellettile gi\u00e0 al tempo del filmato."], "category": "Notizia Vecchia", "publish_date": "2020-09-15", "tags": ["banchi monoposto", "banchi rotelle", "banchi scolastici", "lucia azzolina", "matteo salvini", "primo giorno di scuola", "scuola"], "links": ["https://www.facebook.com/252306033154/posts/10158075800763155/?vh=e&d=n", "https://twitter.com/matteosalvinimi/status/1305631081845190668", "https://www.ansa.it/abruzzo/notizie/2020/08/06/salvini-banchi-a-rotelle-dannosi-in-zone-sismiche_7b58ddb9-fee7-4094-a989-cff4ff665271.html", "https://facta.news/notizia-falsa/2020/07/27/la-ministra-azzolina-non-ha-detto-di-voler-pagare-300e-dei-banchi-scolastici-da-30e/", "https://www.tiktok.com/@emilio_abagnale99/video/6872385472514067713?lang=it", "https://video.corriere.it/scuola/scuola-ecco-come-funziona-banco-rotelle-prova-prof-studente-un-liceo-ciampino/9cf029ae-d803-11ea-ad6c-bda3a14094de"]}
{"url": "https://facta.news/notizia-falsa/2020/09/08/meloni-non-ha-detto-riduciamo-a-tutti-gli-statali-e-ai-pensionati-del-30-la-busta-paga-a-fine-mese/", "title": "Meloni non ha detto \u00abriduciamo a tutti gli statali e ai pensionati del 30% la busta paga a fine mese\u00bb", "content": ["Il 5 settembre 2020 su Facebook \u00e8 stata pubblicata un\u2019immagine che mostra una foto della leader di Fratelli d\u2019Italia Giorgia Meloni e che riporterebbe una sua dichiarazione, rilasciata al quotidiano Libero .", "Si legge: \u00abRiduciamo a tutti gli statali e ai pensionati del 30% la busta paga a fine mese\u00bb.", "Questa dichiarazione non trova riscontro in nessuna testata nazionale e locale e in nessun un account ufficiale di Meloni ( qui , qui e qui ).", "Si tratta quindi di una notizia frutto di fantasia.", "La stessa Meloni ha smentito via Twitter la notizia e annunciato di voler procedere legalmente \u00abverso chi diffonde queste #FakeNews\u00bb.", "Anche Libero , in un articolo, ha negato di aver pubblicato una simile dichiarazione della leader di Fratelli d\u2019Italia, come si pu\u00f2 leggere qui ."], "category": "Notizia Falsa", "publish_date": "2020-09-08", "tags": ["dipendenti statali", "giorgia meloni", "libero", "pensioni"], "links": ["https://www.facebook.com/gianluca.polimeno/posts/10218639429038370", "https://www.camera.it/leg18/29?shadow_deputato=302103&idpersona=302103&idlegislatura=18", "https://www.facebook.com/giorgiameloni.paginaufficiale/", "https://twitter.com/GiorgiaMeloni", "https://www.instagram.com/giorgiameloni/?hl=it", "https://twitter.com/GiorgiaMeloni/status/1302636893683822596", "https://www.liberoquotidiano.it/news/politica/24443636/giorgia-meloni-tagli-stipendi-statali-squallida-menzogna-m5s-sinistra-contro-fratelli-d-italia-libero.html"]}
{"url": "https://facta.news/notizia-falsa/2020/09/09/questa-foto-non-mostra-una-biologa-spagnola-che-ha-comparato-uno-stipendio-di-un-ricercatore-con-quello-dei-calciatori/", "title": "Questa foto non mostra una \u00abbiologa spagnola\u00bb che ha comparato uno stipendio di un ricercatore con quello dei calciatori", "content": ["Il 5 settembre su Facebook \u00e8 stata pubblicata un\u2019immagine composta dalla foto di una donna e da un testo in cui si legge: \u00abUna biologa spagnola (foto) pressata dai giornalisti su una possibile cura al Covid-19, sarcastica ha risposto \u201cNon vi siete mai indignati se ad un calciatore viene dato 1 milione di \u20ac al mese, quando un ricercatore ne guadagna 1800.", "Adesso siete tutti alla spasmodica ricerca di qualcuno che scopra un trattamento per il Coronavirus.", "Andate a chiederlo a Cristiano Ronaldo o Messi\u201d\u00bb.", "Questo \u00e8 una notizia falsa.", "Partiamo dalla foto.", "Come hanno verificato i colleghi spagnoli di Maldita.es , la donna in foto non \u00e8 \u00abuna biologa spagnola\u00bb, ma si tratta dell\u2019ex ministra spagnola dell\u2019Agricoltura e della Pesca, Alimentazione e Ambiente, Isabel Garc\u00eda Tejerina (durante il governo di Mariano Rajoy) di professione agronoma.", "L\u2019immagine oggetto della nostra verifica \u00e8 un fermo immagine di un\u2019intervista video rilasciata da Isabel Garc\u00eda Tejerina nell\u2019aprile 2018 in cui non c\u2019era nessuna menzione alla Covid-19, a Cristiano Ronaldo o a Messi.", "Ricordiamo infatti che il nuovo coronavirus \u00e8 stato identificato per la prima volta il 9 gennaio 2020 dal\u00a0Centro per il controllo e la prevenzione delle malattie della Cina.", "Maldita.es ha infine specificato che non esiste nessun riscontro in base al quale Isabel Garc\u00eda Tejerina abbia pronunciato una simile dichiarazione in altri contesti."], "category": "Notizia Falsa", "publish_date": "2020-09-09", "tags": ["#verabot", "covid-19", "nuovo coronavirus"], "links": ["https://www.facebook.com/photo.php?fbid=10215978692455049&set=gm.2783078695310334&type=3&theater", "https://maldita.es/malditobulo/2020/08/26/cientifica-espanola-messi-cristiano-ronaldo-futbolista-coronavirus/", "https://twitter.com/tejerinapp", "https://www.youtube.com/watch?v=BbIhuuwb9Qs&feature=emb_title&ab_channel=M24TV", "https://www.epicentro.iss.it/coronavirus/sars-cov-2"]}
{"url": "https://facta.news/fuori-contesto/2020/09/09/no-questa-foto-non-mostra-emma-marrone-mentre-offre-la-cena-a-un-ragazzo-nero-povero/", "title": "No, questa foto non mostra Emma Marrone mentre \u00aboffre la cena a un ragazzo nero\u00bb povero", "content": ["L\u20198 settembre su Facebook \u00e8 stata pubblicata una foto in cui si vede la cantante Emma Marrone, seduta vicino a un ragazzo nero, davanti una tavola apparecchiata.", "L\u2019immagine \u00e8 accompagnata da questo commento: \u00abEmma offre la cena a un ragazzo nero dopo che quest\u2019ultimo non ha abbastanza soldi per permettersi da mangiare\u00bb.", "Questo \u00e8 un contenuto fuorviante che veicola una notizia falsa.", "La foto oggetto della nostra analisi non mostra infatti Emma Marrone vicino a un ragazzo nero povero a cui ha offerto la cena.", "L\u2019immagine \u00e8 stata pubblicata il 15 marzo 2015 sul profilo ufficiale della cantante e immortala un incontro tra Emma Marrone e il rapper e produttore statunitense Kanye West , come si pu\u00f2 verificare qui .", "La stessa cantante su Twitter ha smentito la falsa notizia."], "category": "Fuori Contesto", "publish_date": "2020-09-09", "tags": ["emma marrone"], "links": ["https://www.facebook.com/photo.php?fbid=3365421653505136&set=basw.AbqQtZ6xs5EPD0cXKx4tqURRKWFpaQfz7SYehtoPX9MTQu9cx1dYhr23tFPdewGUpyNAAkB17ani-wWlXwiPDI8spUxphqAiZTRy18W015yqHCg3-5bZq4bfDljKdDVARzZsLtV_d5xnV322ilatYFCN79_Oa7nLmPmZsbCJy6aaF5rVnyvaSdL5Jyz6Bjro51g.3234702003322907.10158620367652530.3233299823404288.10222994125631884.10221824427973483.3365421653505136.10223848508984911.10222957432300481.10224430001246013&type=1&theater", "https://twitter.com/kanyewest", "https://www.instagram.com/p/0QZ9DWPS2Y/"]}
{"url": "https://facta.news/notizia-falsa/2020/09/15/la-riforma-costituzionale-non-ha-un-art-10-e-un-art-39-che-cambiano-competenze-e-modalita-di-elezione-dei-senatori/", "title": "La riforma costituzionale non ha un art. 10 e un art. 39 che cambiano competenze e modalit\u00e0 di elezione dei senatori", "content": ["Il 13 settembre su Facebook \u00e8 stata pubblicata un\u2019immagine che mostra un testo.", "Si legge: \u00abHo scaricato da internet l\u2019intero testo costituzionale che andremo a votare il 20 settembre e ops\u2026 che cosa scopro????!!!", "I grillini pidioti ci avevano preparato una bella trappola!", "Cari amici, votando SI al referendum non solo chiediamo la riduzione dei parlamentari ma andremo a modificare anche le funzioni, le competenze e le modalit\u00e0 di elezioni di questi.", "Vi spiego meglio: all\u2019articolo 10 del testo costituzionale, per quanto riguarda i poteri del SENATO, si stabilisce che questi bravi 100 senatori avranno il potere di modificare assieme alla Camera la nostra costituzione!", "Che vuol dire?", "Che 100 senatori avranno il diritto di vita e di morte della nostra democrazia!!! [\u2026] Ma non finisce qui\u2026..andiamo avanti, e cosa scopriamo?", "Che all\u2019articolo 39 delle disposizioni transitorie chi sceglier\u00e0 i senatori?", "Noi????No!", "I 100 senatori\u2026ascoltate bene\u2026saranno SCELTI DAI CONSIGLIERI E SINDACI SU LISTE PREPARATE DAI PARTITI!\u00bb.", "Questa notizia \u00e8 falsa.", "Andiamo con ordine.", "Il testo della riforma costituzionale \u2013 \u201cModifiche agli articoli 56, 57 e 59 della Costituzione in materia di riduzione del numero dei parlamentari\u201d \u2013 \u00e8 stato approvato definitivamente dalla Camera dei deputati l\u20198 ottobre 2019, senza la maggioranza qualificata di 2/3 necessaria a rendere il provvedimento immediatamente effettivo.", "Successivamente un quinto dei senatori, come previsto dalla Costituzione all\u2019articolo 138 , ha richiesto di sottoporre la riforma al vaglio popolare.", "Il 23 gennaio 2020 l\u2019Ufficio centrale per il referendum della Corte di Cassazione ha ritenuto conforme questa richiesta.", "Lo scorso luglio, il Consiglio dei ministri ha deciso che il referendum confermativo si terr\u00e0 il 20 e il 21 settembre.", "Il testo di questa riforma \u2013 pubblicato in Gazzetta ufficiale il 12 ottobre 2019 \u2013 \u00e8 composto da 4 articoli.", "Il primo interviene sull\u2019articolo 56 della Costituzione italiana , modificandolo e stabilendo che il numero dei deputati passi da 630 a 400.", "Il secondo articolo modifica poi l\u2019articolo 57 delle Costituzione , riducendo i seggi in Senato da 315 a 200.", "L\u2019articolo 3 della riforma interviene invece sull\u2019articolo 59 della Costituzione prevedendo che \u00abil numero complessivo dei senatori in carica nominati dal Presidente della Repubblica non pu\u00f2 in alcun caso essere superiore a cinque\u00bb.", "Infine, nell\u2019articolo 4 viene stabilita la tempistica dell\u2019entrata in vigore di queste modifiche.", "Non \u00e8 dunque vero che \u2013 come riportato nel post oggetto della nostra verifica \u2013 nel testo di riforma costituzionale siano presenti un \u00abarticolo 10\u00bb e un \u00abarticolo 39\u00bb che prevedono la modifica delle funzioni, delle competenze e delle modalit\u00e0 di elezioni dei senatori e che questi saranno \u201cscelti\u201d in pratica dai partiti.", "La riforma che i cittadini dovranno confermare o respingere al prossimo referendum del 20 e 21 settembre \u00e8 composta da soli quattro articoli e nessuno di questi tratta i temi riportati nel testo circolato su Facebook.", "Un \u00abarticolo 10\u00bb e un \u00abarticolo 39\u00bb erano invece presenti nel testo (di 41 articoli) di riforma costituzionale votata dal governo Renzi quattro anni fa e intitolata \u201cDisposizioni per il superamento del bicameralismo paritario, la riduzione del numero dei parlamentari, il contenimento dei costi di funzionamento delle istituzioni, la soppressione del CNEL e la revisione del titolo V della parte II della Costituzione\u201d.", "Questo testo fu per\u00f2 respinto con il referendum confermativo del 4 dicembre 2016 .", "Come spiegava all\u2019epoca un report del Servizio Studi della Camera , l\u2019articolo 10 di questa precedente riforma costituzionale (che, ricordiamo, \u00e8 stata bocciata) avrebbe differenziato i poteri che ciascuna delle due Camere del Parlamento esercita nella formazione delle leggi, stabilendo, tra le altre cose, che il procedimento legislativo bicamerale \u2013 che prevede un ruolo paritario delle due Camere \u2013 sarebbe stato mantenuto solo per alcune categorie di leggi, come quelle di revisione costituzionale.", "L\u2019articolo 39, invece, recante disposizioni transitorie fino all\u2019entrata in vigore della legge, stabiliva la modalit\u00e0 di elezione dei senatori in sede di prima applicazione di questa riforma che prevedeva un Senato composto da 95 senatori.", "In pratica, quindi, nel post oggetto della nostra verifica si parla dell\u2019attuale riforma costituzionale ma si fa erroneamente riferimento a due articoli presenti nella riforma costituzionale del 2016, respinta con un referendum."], "category": "Notizia Falsa", "publish_date": "2020-09-15", "tags": ["referendum", "riforma costituzionale"], "links": ["https://www.facebook.com/photo.php?fbid=10218866394517193&set=basw.AbrnhvQX3SMheXxRVwvkEy0iiTqAQixKR2wyLUYWSX5-DCDKo21s5abaGF1iLK1Hbz6TNY6aIj0jRnOybFBU0nawkG8GL4-TCXer2ONi2g-_OxjyeohFZoQDwvn0mlc0G63ZBjlJXmDaCHryNtKCq_bqSqqXvqSFvhUR8L9G3gSLktKhxdqEDKZx5cVYDm_ZQsY1-cjoRaBG1dNggpWkOjoC.3638729612824295.2591273394518125.10218854751783305.997023620728068.10218866394517193.349844472873241.10223850818677804.2639001869762677.1529239207272046&type=1&theater", "https://www.camera.it/leg18/1132?shadow_primapagina=9600", "https://www.senato.it/1025?articolo_numero_articolo=138&sezione=139", "http://www.cortedicassazione.it/corte-di-cassazione/it/dett_cst.page;jsessionid=469E9E414E4444257AF4040E610F13C4.jvm1?contentId=CST23552", "http://www.governo.it/it/articolo/comunicato-stampa-del-consiglio-dei-ministri-n-56/14932", "https://www.gazzettaufficiale.it/eli/id/2019/10/12/19A06354/sg", "https://www.senato.it/1025?sezione=126&articolo_numero_articolo=56#:~:text=La%20Camera%20dei%20deputati%20%C3%A8,i%20venticinque%20anni%20di%20et%C3%A0.", "https://www.senato.it/1025?sezione=126&articolo_numero_articolo=57", "https://www.senato.it/1025?sezione=126&articolo_numero_articolo=59", "https://www.gazzettaufficiale.it/eli/id/2016/04/15/16A03075/sg", "https://www.ansa.it/sito/notizie/speciali/referendum/2016/12/03/referendum-4-dicembre_f833e5f1-bbe6-465d-9160-748056e59991.html", "http://documenti.camera.it/leg17/dossier/pdf/ac0500q.pdf"]}
{"url": "https://facta.news/fuori-contesto/2020/09/04/questo-documento-non-dimostra-che-le-salme-non-sottoposte-a-tampone-sono-automaticamente-considerate-tra-i-deceduti-per-covid-19/", "title": "Questo documento non dimostra che le salme non sottoposte a tampone sono automaticamente considerate tra i deceduti per Covid-19", "content": ["Venerd\u00ec 4 settembre 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 31 agosto sul social network.", "Il post oggetto della nostra verifica contiene la scansione di un documento stampato su carta intestata \u00abAsl 4\u00bb della Regione Liguria, che riporta il nome di una persona deceduta e l\u2019informazione secondo cui questa non sarebbe mai stata sottoposta al tampone oro-faringeo per riscontrare la presenza del virus Sars-Cov-2.", "Sotto la voce riguardante l\u2019esito dell\u2019ultimo tampone si legge: \u00abIndeterminato (salma da considerarsi positiva)\u00bb.", "L\u2019immagine \u00e8 accompagnata da un commento, scritto da chi ha pubblicato il contenuto su Facebook, che recita: \u00abGuardate qui\u2026.Considerano positiva la salma di una persona deceduta, senza aver fatto il tampone.", "Poi se si parla di dati falsati siamo \u201cnegazionisti\u201d?\u00bb.", "Si tratta di una notizia falsa, diffusa attraverso la pubblicazione di un documento senza il contesto necessario alla sua comprensione.", "Il documento in questione non serve a stilare il bollettino giornaliero dei contagi da Covid-19, come erroneamente riportato nel post oggetto di verifica, ma (come invece si pu\u00f2 leggere nella stessa intestazione dell\u2019immagine che stiamo verificando) \u00e8 un\u2019indicazione utile al trattamento della salma, rivolta al \u00absettore funebre, cimiteriale e di cremazione\u00bb.", "Dal momento che il contagio da Covid-19 non avviene solo tramite secrezioni respiratorie, ma anche attraverso superfici contaminate , l\u2019Asl di competenza \u00e8 tenuta a ridurre al minimo il rischio degli operatori funebri e cimiteriali, mettendoli al corrente dell\u2019eventuale positivit\u00e0 del defunto.", "Allora perch\u00e9 l\u2019assenza di un tampone viene trattata alla stregua di un tampone positivo?", "Per rispondere a questa domanda ci viene in aiuto una circolare del ministero della Salute datata 1 aprile 2020, che al punto 4 della voce \u00ab Natura e durata delle indicazioni emergenziali\u00bb spiega che \u00abnei casi di morte nei quali non si possa escludere con certezza che la persona fosse affetto da COVID-19, per il principio di precauzione, si adottano le stesse cautele previste in presenza di sospetta o accertata patologia\u00bb.", "Si tratta insomma di misure di precauzione, che entrano in gioco nel momento in cui non si pu\u00f2 stabilire se la persona defunta fosse positiva alla Covid-19 o meno.", "I bollettini della protezione civile sono invece realizzati attraverso dati aggregati giornalmente dalle regioni e coordinati dal ministero della Salute, con il supporto della Protezione Civile e dell\u2019Istituto superiore di sanit\u00e0 e sono riferiti esclusivamente all\u2019esito dei tamponi effettuati."], "category": "Fuori Contesto", "publish_date": "2020-09-04", "tags": ["#verabot", "bollettino giornaliero", "coronavirus sars-cov-2", "covid-19", "ministero della salute"], "links": ["https://www.facebook.com/photo.php?fbid=10216805391839697&set=a.4260140874336&type=3&theater", "http://www.salute.gov.it/nuovocoronavirus?gclid=Cj0KCQjwy8f6BRC7ARIsAPIXOjhGwZaKgzREITnOiZX0FrfekmiXDdsgnE9rWkOjvttDU56o2723pHkaAtnHEALw_wcB", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?id=228&lingua=italiano", "http://www.feniof.it/wordpress/wp-content/uploads/2020/04/COVID-19-Aggiornamento-dell1-aprile-2020-CIRCOLARE-MINISTERO-DELLA-SALUTE.pdf", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?area=nuovoCoronavirus&id=5351&lingua=italiano&menu=vuoto", "https://www.epicentro.iss.it/coronavirus/sars-cov-2-sorveglianza-dati"]}
{"url": "https://facta.news/notizia-satirica/2020/09/04/la-modella-di-gucci-armine-harutyunyan-non-ha-twittato-intanto-io-sfilo-per-gucci-voi-siete-stati-scartati-da-oviesse/", "title": "La modella di Gucci Armine Harutyunyan non ha twittato: \u00abIntanto io sfilo per Gucci voi siete stati scartati da Oviesse\u00bb", "content": ["Venerd\u00ec 4 settembre 2020 la redazione di Facta ha ricevuto una segnalazione che chiedeva di verificare le informazioni contenute in un\u2019immagine pubblicata il 2 settembre su Twitter.", "L\u2019immagine oggetto della nostra verifica si presenta come lo screenshot di un messaggio pubblicato il 1 settembre su Twitter dalla modella di Gucci Armine Harutyunyan ( in questo approfondimento abbiamo ricostruito la sua storia e le vicende che l\u2019hanno portata a diventare l\u2019obiettivo degli odiatori sul web) che recita: \u00abIntanto io sfilo per Gucci voi siete stati scartati da Oviesse\u00bb.", "L\u2019immagine \u00e8 accompagnata da un commento, scritto da chi ha pubblicato il contenuto su Twitter, in cui si legge: \u00abArmine Harutyunyan la tocca pianissimo insomma\u00bb.", "Si tratta di una notizia falsa, diffusa attraverso la pubblicazione di un\u2019immagine creata ad arte.", "Attraverso una ricerca su Twitter \u00e8 possibile scoprire che Armine Harutyunyan non possiede alcun account sul social network (n\u00e9 tantomeno un account verificato, come quello ritratto nel presunto screenshot).", "L\u2019username che compare nell\u2019immagine, inoltre \u00e8 @copiaincolla , particolare che fa pensare ad un intento presumibilmente umoristico di chi ha inizialmente diffuso il contenuto.", "L\u2019immagine \u00e8 stata infatti creata da Daniele Villa \u2013 utente noto su Twitter come @Zziagenio78 e conosciuto per i suoi contenuti umoristici \u2013 che l\u2019ha pubblicata su Facebook il 1 settembre 2020.", "Si tratta di un contenuto umoristico, dunque, ricondiviso senza il necessario contesto e diffuso come reale."], "category": "Notizia Satirica", "publish_date": "2020-09-04", "tags": ["armine harutyunyan", "gucci", "modella"], "links": ["https://twitter.com/pam_evak90/status/1301262397039087627", "https://facta.news/storie/2020/09/03/la-lista-delle-100-donne-piu-belle-del-mondo-non-esiste-tutta-la-storia-del-caso-della-modella-di-gucci/", "https://www.facebook.com/photo?fbid=10222806084728273&set=a.2769880413760", "https://twitter.com/Zziagenio78"]}
{"url": "https://facta.news/fuori-contesto/2020/09/01/no-questa-foto-non-mostra-la-fine-della-carriera-del-torero-alvaro-munera/", "title": "No, questa foto non mostra \u00abla fine della carriera del torero \u00c1lvaro M\u00fanera\u00bb", "content": ["Il 30 agosto 2020 su Facebook \u00e8 stata pubblicata una foto che mostra un torero seduto all\u2019interno di un\u2019arena in cui ha luogo la corrida.", "L\u2019uomo \u00e8 immortalato con la mano destra sulla fronte, in quella sinistra un telo rosso e accanto a lui c\u2019\u00e8 un toro.", "Lo scatto \u00e8 accompagnata da questo testo: \u00abQuesta incredibile foto segna la fine della carriera del Torero \u00c1lvaro M\u00fanera.", "Nel corso della corrida il torero \u00e8 crollato nel rimorso quando si \u00e8 accorto che il toro non combatteva nonostante le torture che gli venivano inflitte.", "Nonostante lo ferivano con i picador il toro non era mai intenzionato ad attaccare l\u2019uomo.", "Il Torero M\u00fanera commenta in questo modo quel momento: \u2032\u2032E all\u2019improvviso ho\u00a0guardato il toro, aveva quell\u2019innocenza che tutti gli animali hanno negli occhi, e mi ha guardato come per supplicarmi a non combattere.", "Era come un grido di giustizia, nel profondo di me.", "Io la descrivo come una preghiera \u2013 perch\u00e9 se si confessa, si spera, che uno venga perdonato.", "Mi sentivo la peggior merda della terra.\u201d\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "La foto \u00e8 reale, ma non mostra \u00abla fine della carriera del Torero \u00c1lvaro M\u00fanera\u00bb.", "La fotografia in realt\u00e0 mostra il torero Francisco Javier S\u00e1nchez Vara in una posizione di sfida nei confronti del toro e di esibizione verso il pubblico.", "Mostra infatti la sua totale dominazione sull\u2019animale con una posa che sembra essere pericolosa per lui di fronte alle corna dell\u2019esemplare.", "Contattato il 21 gennaio 2020 dai colleghi fact-checker spagnoli di Maldita.es , \u00c1lvaro M\u00fanera \u2013 divenuto critico nei confronti della corrida al termine della sua carriera da torero, avvenuta nel settembre del 1984 dopo che un toro, colpendolo nell\u2019arena, lo aveva ferito lasciandolo su una sedia a rotelle \u2013 ha smentito di essere lui nella foto oggetto della nostra verifica e ha dichiarato di non aver mai pronunciato le parole riportate.", "Il testo, erroneamente attribuito a M\u00fanera, \u00e8 presente in un libro di raccolta di articoli di Antonio Gala pubblicato nel 1998, come verificato dai colleghi spagnoli."], "category": "Fuori Contesto", "publish_date": "2020-09-01", "tags": ["alvaro munera", "corrida", "maldito bulo", "snopes", "spagna", "torero"], "links": ["https://www.facebook.com/121040097984405/photos/a.662671450487931/3301905586564491/?type=3&theater", "https://thelastarena.com/2015/02/25/alvaro-munera-this-photo-is-not-what-it-seems/", "https://www.snopes.com/fact-check/the-last-bullfight/", "https://elpais.com/diario/1984/09/24/cultura/464824816_850215.html", "https://maldita.es/malditobulo/2020/01/21/no-esta-foto-no-muestra-el-fin-de-la-carrera-del-torero-alvaro-munera-tras-sentirse-arrepentido-durante-una-corrida-2/"]}
{"url": "https://facta.news/fuori-contesto/2020/09/01/questa-foto-non-mostra-la-manifestazione-tenutasi-a-berlino-contro-le-misure-anti-covid/", "title": "Questa foto non mostra la manifestazione tenutasi a Berlino contro le misure anti-Covid", "content": ["Il 30 agosto 2020 su Facebook \u00e8 stata pubblicata una foto che mostra un lungo viale di citt\u00e0, costeggiato da alberi, pieno di persone.", "Sull\u2019immagine compare una scritta in tedesco in cui si sostiene che la scena mostrerebbe la partecipazione di \u00ab4 milioni di persone\u00bb alla manifestazione di protesta tenutasi a Berlino il 29 agosto 2020 contro le misure di contrasto alla diffusione della Covid-19 istituite dalle autorit\u00e0 e ritenute dai manifestanti un attacco alle libert\u00e0 personali.", "Questo contenuto \u00e8 fuorviante e veicola una notizia falsa.", "La foto oggetto della nostra analisi non mostra la manifestazione svoltasi in Germania il 29 agosto 2020.", "Lo scatto immortala in realt\u00e0 un momento della Love Parade, festival di musica dance, svoltosi a Berlino nel 2003, come si pu\u00f2 verificare qui e qui .", "Per quanto riguarda poi la partecipazione alla manifestazione del 29 agosto 2020 nella capitale tedesca, la polizia di Berlino ha parlato ( qui e qui ) di decine di migliaia di persone e non di milioni."], "category": "Fuori Contesto", "publish_date": "2020-09-01", "tags": ["#verabot", "berlino", "coronavirus sars-cov-2", "covid-19"], "links": ["https://www.facebook.com/photo.php?fbid=141156447674447&set=a.108392157617543&type=3&theater", "https://www.lastampa.it/esteri/2020/08/29/news/migliaia-di-manifestanti-a-londra-e-berlino-contro-il-covid-la-mascherina-e-una-museruola-1.39244342", "https://correctiv.org/faktencheck/2020/08/31/nein-in-berlin-haben-am-29-august-nicht-vier-millionen-menschen-demonstriert", "https://maldita.es/malditobulo/2020/08/31/foto-manifestacion-berlin-coronavirus/?fbclid=IwAR2WzIugr1_s6xKRPdXBw1ADYtNgY75DUW5nMzPFa-6GE3GkTrSnLQeY03Q", "https://twitter.com/PolizeiBerlin_E/status/1299808221918646272", "https://www.berlin.de/polizei/polizeimeldungen/pressemitteilung.982681.php"]}
{"url": "https://facta.news/notizia-falsa/2020/09/02/sophie-johansson-e-stata-aggredita-ma-non-perche-non-indossava-il-burka-islamico/", "title": "Sophie Johansson \u00e8 stata aggredita, ma non \u00abperch\u00e9 non indossava il burka islamico\u00bb", "content": ["Marted\u00ec 1 settembre 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 30 agosto sul social network.", "Il post oggetto della nostra verifica contiene una fotografia che mostra una ragazza bionda con il volto e i vestiti insanguinati, accompagnata da un testo che recita: \u00abQuesta \u00e8 l\u2019immagine della svedese e cristiana, Sophie Johansson, 19 anni, presa a bottigliate per aver respinto uno sconosciuto che voleva violentarla perch\u00e9 non indossava il burka islamico\u00bb.", "Si tratta di una notizia falsa.", "La persona ritratta nella foto oggetto di verifica si chiama davvero Sophie Johansson, \u00e8 una cittadina svedese e oggi ha 21 anni.", "Lo scatto \u00e8 stato realizzato il 29 gennaio 2018, quando la ragazza fu vittima di molestie sessuali in un nightclub di Malm\u00f6, in Svezia.", "Secondo il suo racconto, la donna \u00e8 riuscita a sfuggire alla violenza colpendo il suo aggressore che ha reagito con una serie di pugni e con una bottigliata in pieno viso.", "La ricostruzione \u00e8 stata confermata dai proprietari del nightclub con un post su Facebook.", "Nella dichiarazione rilasciata da Johannson, tuttavia, non esiste alcun riferimento alla nazionalit\u00e0 o alla fede religiosa dell\u2019aggressore, la cui identit\u00e0 rimane tuttora ignota.", "Gli unici particolari che la donna \u00e8 riuscita a ricordare sono contenuti in questo articolo della testata locale Aftonbladet , in cui si legge: \u00abNon l\u2019ha sentito parlare, quindi non riconoscerebbe il suono della sua voce.", "Ma crede che potesse avere circa 25 anni, alto circa un metro e 75, con una struttura corporea forte e che avesse i capelli scuri e una maglietta scura a maniche lunghe\u00bb.", "In conclusione, dunque, la foto presente nel post oggetto di verifica \u00e8 vera, ma la ricostruzione fornita \u00e8 falsa e priva di fonti, sia per quanto riguarda il motivo dell\u2019aggressione \u2013 un tentato stupro senza alcun riferimento all\u2019abbigliamento della ragazza \u2013 che per la fede dell\u2019aggressore, tuttora sconosciuta."], "category": "Notizia Falsa", "publish_date": "2020-09-02", "tags": ["aggressione", "molestie", "sophie johansson", "svezia"], "links": ["https://www.facebook.com/photo.php?fbid=2741773306102195&set=a.1374746722804867&type=3&theater", "https://www.aftonbladet.se/nyheter/a/KvpOd4/sophie-blev-slagen-blodig-av-tafsande-man", "https://www.unilad.co.uk/news/woman-smashed-with-bottle-after-pushing-man-groping-her-in-club/", "https://www.aftonbladet.se/nyheter/a/KvpOd4/sophie-blev-slagen-blodig-av-tafsande-man"]}
{"url": "https://facta.news/fuori-contesto/2020/09/02/questo-video-non-mostra-la-protesta-di-berlino-contro-le-misure-anti-covid-e-stato-girato-a-seul-nel-2019/", "title": "Questo video non mostra la protesta di Berlino contro le misure anti-Covid, \u00e8 stato girato a Seul nel 2019", "content": ["Questo articolo \u00e8 stato aggiornato il 3 settembre 2020 alle ore 10 .", "30 : nella precedente versione avevamo scritto che la manifestazione di protesta a Seul si era svolta il 9 ottobre 2019.", "In realt\u00e0 ha avuto luogo il 3 ottobre 2019 .", "Il 29 agosto 2020 su Facebook \u00e8 stata pubblicato un video che mostra dall\u2019alto una piazza piena di persone.", "Le immagini sono accompagnate da questo testo: \u00abBERLINO 29 .", "08.", "2020\u00bb.", "Il riferimento \u00e8 alla manifestazione di protesta tenutasi a Berlino il 29 agosto 2020 contro le misure di contrasto alla diffusione della Covid-19 istituite dalle autorit\u00e0 e ritenute dai manifestanti un attacco alle libert\u00e0 personali.", "Questo contenuto \u00e8 fuorviante e veicola una notizia falsa.", "Il video oggetto della nostra analisi non mostra la manifestazione svoltasi in Germania il 29 agosto 2020.", "Come ricostruito da Facta in precedenza , il filmato (disponibile a questo link ) \u00e8 stato in realt\u00e0 girato il 3 ottobre 2019 a Gwanghwamun Square , una delle principali piazze di Seul (Corea del Sud), nel corso di una manifestazione anti-governativa organizzata dal partito conservatore per chiedere le dimissioni del ministro della Giustizia Cho Kuk, accusato di aver condotto investimenti personali in un fondo privato che aveva ricevuto appalti pubblici e di aver falsificato i riconoscimenti accademici della figlia Cho Min.", "Cho Kuk ha rassegnato le dimissioni il 14 ottobre 2019."], "category": "Fuori Contesto", "publish_date": "2020-09-02", "tags": ["#verabot", "berlino", "coronavirus sars-cov-2", "covid-19"], "links": ["https://www.facebook.com/halina.fielek/videos/854344188302936/", "https://www.lastampa.it/esteri/2020/08/29/news/migliaia-di-manifestanti-a-londra-e-berlino-contro-il-covid-la-mascherina-e-una-museruola-1.39244342", "https://facta.news/fuori-contesto/2020/08/18/questa-grande-protesta-in-corea-del-sud-non-e-stata-organizzata-contro-le-restrizioni-e-contro-le-mascherine/", "https://twitter.com/JoshuaPotash/status/1179751464215949313?ref_src=twsrc%5Etfw%7Ctwcamp%5Etweetembed%7Ctwterm%5E1179751464215949313%7Ctwgr%5Eshare_3&ref_url=https%3A%2F%2Fwww.ellinikahoaxes.gr%2F2020%2F08%2F22%2Fsouth-korea-protests-video-2019-not-coronavirus%2F", "https://www.google.it/maps/place/Gwanghwamun+Square/@37.5740381,126.9745863,17z/data=!3m1!4b1!4m5!3m4!1s0x357ca2eb421c44ad:0xe955a50c118085f8!8m2!3d37.5740339!4d126.976775", "https://en.yna.co.kr/view/AEN20191008008051315", "https://n.news.naver.com/article/449/0000176400", "https://en.yna.co.kr/view/AEN20191014004700315"]}
{"url": "https://facta.news/fuori-contesto/2020/09/02/questa-foto-mostra-i-festeggiamenti-dei-tifosi-del-liverpool-la-manifestazione-di-berlino-non-centra/", "title": "Questa foto mostra i festeggiamenti dei tifosi del Liverpool, la manifestazione di Berlino non c\u2019entra", "content": ["Il 30 agosto 2020 su Facebook \u00e8 stata pubblicata una foto che mostra dall\u2019alto una folla di persone per strada.", "L\u2019immagine \u00e8 accompagnata da un commento in cui si sostiene che si tratterebbe di un momento della manifestazione di protesta tenutasi a Berlino il 29 agosto 2020 contro le misure di contrasto alla diffusione della Covid-19 istituite dalle autorit\u00e0 e ritenute dai manifestanti un attacco alle libert\u00e0 personali.", "Questo contenuto \u00e8 fuorviante e veicola una notizia falsa.", "La foto oggetto della nostra analisi non mostra infatti la manifestazione svoltasi in Germania il 29 agosto 2020.", "L\u2019immagine immortala in realt\u00e0 i festeggiamenti a Liverpool il 26 maggio 2005 per la vittoria della Champions League da parte del Liverpool FC, come si pu\u00f2 verificare qui ."], "category": "Fuori Contesto", "publish_date": "2020-09-02", "tags": ["#verabot", "berlino", "champions league", "coronavirus sars-cov-2", "covid-19", "liverpool fc"], "links": ["https://www.facebook.com/photo.php?fbid=10222532459129125&set=a.2638011558442&type=3&theater", "https://www.lastampa.it/esteri/2020/08/29/news/migliaia-di-manifestanti-a-londra-e-berlino-contro-il-covid-la-mascherina-e-una-museruola-1.39244342", "https://it.uefa.com/uefachampionsleague/news/01a9-0e6ccd65af66-ff071549f345-1000--l-incredibile-notte-di-liverpool/", "https://www.gettyimages.es/detail/fotograf%C3%ADa-de-noticias/thousands-of-fans-cheer-the-liverpool-football-fotograf%C3%ADa-de-noticias/52984858?adppopup=true"]}
{"url": "https://facta.news/fuori-contesto/2020/09/02/no-la-bambina-di-questa-foto-non-e-lex-ministra-dellistruzione-francese/", "title": "No, la bambina di questa foto non \u00e8 l\u2019ex ministra dell\u2019Istruzione francese", "content": ["Il 2 settembre 2020 su Facebook \u00e8 stata pubblicata un\u2019immagine che mostra la foto di una bambina con un bastone in mano in campagna e da uno scatto di Najat Vallaud-Belkacem , ex ministra francese dell\u2019Educazione, dell\u2019Istruzione superiore e della Ricerca.", "L\u2019immagine \u00e8 accompagnata da questo testo, scritto da chi ha pubblicato il contenuto: \u00abDa pastorella in Marocco a ministro dell\u2019educazione nazionale in Francia: \u00e8 questa la storia di Najat Vallaud-Belkacem, classe 1977\u00bb.", "Questo contenuto \u00e8 fuorviante e veicola una notizia falsa.", "La bambina ritratta in foto non \u00e8 infatti Najat Vallaud-Belkacem da piccola.", "Come hanno ricostruito i colleghi fact-checker di Afp , la foto in questione, scattata nel 2005 dal fotografo dell\u2019Unicef Giacomo Pirozzi, mostra in realt\u00e0 una giovane pastorella di nome Fouzia, originaria della provincia di Al Haouz, in Marocco.", "\u00c8 utile specificare, comunque, che Najat Vallaud-Belkacem \u00e8 nata in Marocco nel 1977 e ha trascorso la propria infanzia a Beni Chiker, un villaggio di montagna nella provincia settentrionale di Nador.", "In un\u2019intervista rilasciata nel marzo del 2017, Vallaud-Belkacem ha dichiarato : \u00abI resoconti della stampa francese secondo cui da bambina ero una pastorella racchiudono un pizzico di verit\u00e0 [\u2026].", "Eravamo piuttosto poveri.", "Aiutavo mio nonno con le capre, attingevo l\u2019acqua da un pozzo e passavo la maggior parte della giornata in infradito.", "Non ho molti ricordi specifici, ma porto con me la sensazione di una vita familiare felice\u00bb."], "category": "Fuori Contesto", "publish_date": "2020-09-02", "tags": ["francia", "istruzione", "marocco", "najat vallaud-belkacem"], "links": ["https://www.facebook.com/macchia.teresa/posts/10221226776610473", "https://twitter.com/najatvb", "https://factcheck.afp.com/unicef-photo-moroccan-child-not-former-french-education-minister", "https://www.unicef.be/content/uploads/2016/06/cn-marokko-eng-def.pdf", "https://www.najat-vallaud-belkacem.com/2017/03/30/every-struggle-is-an-opportunity-entretien-porter-magazine/"]}
{"url": "https://facta.news/notizia-satirica/2020/08/31/la-notizia-dei-bambini-di-bugliano-sottoposti-alla-sperimentazione-del-vaccino-contro-la-covid-19-e-satirica/", "title": "La notizia dei bambini di Bugliano sottoposti alla sperimentazione del vaccino contro la Covid-19 \u00e8 satirica", "content": ["Venerd\u00ec 28 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 26 agosto sul social network.", "Il post oggetto della nostra verifica contiene la foto di una bambina dal volto censurato e con un laccio emostatico viola al braccio sinistro, mentre viene immobilizzata per sottoporsi a un\u2019iniezione e un testo che recita: \u00abVaccini Covid-19: test sui bambini della scuola di Bugliano (PI).", "15 alunni della scuola elementare Bava Beccaris si sono sottoposti volontariamente alla sperimentazione del vaccino italiano contro il coronavirus Covid-19.", "Orgogliosi dei nostri piccoli eroi!\u00bb.", "L\u2019immagine \u00e8 accompagnata da un commento, scritto da chi ha pubblicato il contenuto su Facebook, in cui si legge: \u00abL\u2019amministrazione comunale di Bugliano (PI) desidera ringraziare i 15 piccoli angeli che si sono sottoposti volontariamente a un piccolo e innocuo test del nuovo vaccini dell\u2019Ospedale Spallanzani di Roma.", "I genitori dei 15 bambini sono stati convinti dalla preside Rosa Liffoni, dell\u2019Istituto Comprensivo Bava Beccaris, a inoculare il vaccino sperimentale sui loro figlio.", "In cambio, avranno \u201c9\u201d in condotta il prossimo anno scolastico\u00bb.", "Si tratta di una notizia falsa diffusa con intento satirico e presa per vera dall\u2019autore del post oggetto della nostra analisi.", "L\u2019immagine \u00e8 stata infatti originariamente pubblicata il 25 agosto dall\u2019account Twitter del Comune di Bugliano, luogo immaginario della provincia di Pisa che su Twitter e Facebook pubblica contenuti satirici fingendo di essere una reale amministrazione comunale (come avevamo gi\u00e0 verificato qui e qui ).\u00a0 Vale la pena precisare che in Toscana esiste realmente un\u2019entit\u00e0 territoriale dal nome Bugliano, ma si tratta di una frazione del comune di Barga, in provincia di Lucca.", "Il vaccino italiano contro Sars-Cov-2 si chiama GRAd-CoV2 ed \u00e8 prodotto dall\u2019azienda bio-tecnologica ReiThera di Castel Romano.", "La sua sperimentazione \u00e8 stata avviata il 24 agosto 2020 ma, come spiegato sul sito dell\u2019azienda, l\u2019et\u00e0 minima per partecipare volontariamente ai test \u00e8 di 18 anni."], "category": "Notizia Satirica", "publish_date": "2020-08-31", "tags": ["#verabot", "comune di bugliano", "coronavirus sars-cov-2", "covid-19", "sars-cov-2", "sperimentazione", "vaccino"], "links": ["https://www.facebook.com/calvanidanilo/photos/a.430675161007163/817534415654567/?type=3&__xts__[0]=68.ARBNQY80zz_B5umwAsIikWM6-sF-DnXcjXzXIWO2LKxPqoNOQWnykfCs-lq796iawQpIMve7KO8kFy30D5MQIZ0xm2kuGiHQ5xen4zrQwrbG8rAORRdJ-WF_URa8lXvD0oeC5vj3DpaJbH6BMdpA-pHxuKNcwMmVye_R5WiaOz7yrgzPj6L2m3PDDDxrq2_jNdQr9qiW4x8TI75p9tcDDcBk3EIDRmCIIQmpChBIw79H4KZ5OIWj37OcXU1YrO-4uXvpEhbv0KEk3KmRTOQW4CJjSXOJi8sXsjoDkLhYqZslvneMJX4PZAiTz8hrMhfkF5VA", "https://twitter.com/CBugliano/status/1298138036828606467?s=20", "https://www.ilmattino.it/societa/persone/bugliano_comune_twitter-4387219.html", "https://twitter.com/CBugliano", "https://www.facebook.com/comunedibugliano", "https://facta.news/notizia-satirica/2020/06/30/il-comune-di-bugliano-e-la-rimozione-del-crocifisso-perche-gesu-non-era-bianco/", "https://facta.news/notizia-satirica/2020/06/11/il-comune-di-bugliano-e-la-sperimentazione-con-microchip-5g-appimmuni/", "http://italia.indettaglio.it/ita/toscana/lucca_barga_bugliano.html", "https://www.reithera.com/2020/08/24/reitheras-covid-19-vaccine-candidate-enters-phase-1-clinical-study-with-first-healthy-volunteer-dosed-in-italy/", "https://www.corriere.it/salute/malattie_infettive/20_agosto_07/vaccino-anti-coronavirus-l-istituto-spallanzani-cerca-volontari-test-09452336-d8b1-11ea-b97a-cc5341a9eb3f.shtml", "https://www.reithera.com/2020/08/03/covid-19-aifa-autorizza-la-sperimentazione-di-fase-i-del-vaccino-reithera-in-italia/"]}
{"url": "https://facta.news/notizia-falsa/2020/08/24/no-flavio-briatore-non-ha-detto-che-le-mogli-dei-poveri-le-riconosci-subito-sono-tutte-dei-cessi/", "title": "No, Flavio Briatore non ha detto che \u00able mogli dei poveri le riconosci subito sono tutte dei cessi\u00bb", "content": ["Il 22 agosto su Facebook \u00e8 stata pubblicata una foto dell\u2019imprenditore italiano Flavio Briatore in costume da bagno.", "Lo scatto \u00e8 accompagnato da una dichiarazione a lui attribuita e riportata da chi ha pubblicato il contenuto.", "Si legge: \u00abLe mogli dei poveri le riconosci subito sono tutte dei cessi\u00bb.", "Questa dichiarazione non trova riscontro in nessuna testata nazionale e locale.", "Si tratta quindi di una notizia frutto di fantasia.", "Inoltre, nel 2018, lo stesso Briatore aveva smentito , sulla sua pagina Facebook ufficiale, di aver pronunciato una simile frase."], "category": "Notizia Falsa", "publish_date": "2020-08-24", "tags": ["flavio briatore", "imprenditore"], "links": ["https://www.facebook.com/photo.php?fbid=3395418590489921&set=basw.AbpbsfChBVyHarYUU2QqB6V6cuAoWvfrhaJWBPNy-1v6NMl5ZVFVjkDQ0GI_AhKEnr8oTLNjZeTkR5N2qEgzwtiSJdI5haaVhviM0wotb5fkM-o6ys_bYIVrhFBlrCm9fjrBXUy4i_jr-UEgowmEN90m.10220187064340803.4357651020974637.10224160164580145.3395418590489921.4632588783418749.3136866543027907.10217723297298661.3451628258230558.3424517187579902&type=1&theater", "https://www.facebook.com/flaviobriatore/photos/a.1033921783408267/1234935473306896/?type=3&theater"]}
{"url": "https://facta.news/notizia-falsa/2020/08/24/zinedine-zidane-non-ha-detto-che-alla-juve-eravamo-tutti-dopati/", "title": "Zinedine Zidane non ha detto \u00aballa Juve eravamo tutti dopati\u00bb", "content": ["Venerd\u00ec 20 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 19 agosto sul social network.", "Il post oggetto della nostra verifica contiene una foto dell\u2019 ex calciatore francese e attuale allenatore del Real Madrid Zinedine Zidane, accompagnata da una presunta dichiarazione a lui attribuita.", "Si legge: \u00abI trofei vinti alla Juve?", "Non li sento miei.", "Eravamo tutti dopati molte volte anche fra un tempo e l\u2019altro ci dopavano\u00bb.", "Si tratta di una dichiarazione manipolata.", "La frase originale \u00e8 stata pronunciata da Zidane il 26 gennaio 2004, nel corso del processo alla Juventus per il presunto utilizzo di sostanze dopanti illecite e abuso di farmaci, conclusosi con l\u2019assoluzione degli imputati per il primo capo d\u2019accusa (utilizzo di doping) e con la prescrizione del secondo (abuso di farmaci).", "Davanti al giudice di Torino Giuseppe Casalbore, il calciatore francese aveva dichiarato : \u00abLa creatina l\u2019ho presa soltanto alla Juventus.", "Mai prima, in Francia, e mai dopo, al Real Madrid.", "Ne prendevo due o tre grammi durante la settimana, quando c\u2019erano molti impegni.", "E anche durante l\u2019intervallo, tra un tempo e l\u2019altro della partita.", "Chi ci dava le bustine?", "A volte il dottor Agricola, a volte il dottor Tencone.", "Le flebo?", "S\u00ec, le facevo alla vigilia del match nella camera d\u2019albergo.", "Flebo di vitamine, cos\u00ec almeno mi dicevano i medici\u00bb.", "Precisiamo che la creatina \u2013 aminoacido naturalmente presente nell\u2019organismo che aiuta il processo di contrazione muscolare, che per questo pu\u00f2 essere assunto tramite integratori per migliorare la performance fisica \u2013 non \u00e8 considerata una sostanza dopante dalla World Anti-Doping Agency ( Wada , la principale agenzia anti-doping mondiale).", "Durante il processo dunque Zidane raccont\u00f2 di aver assunto di creatina \u00abanche durante l\u2019intervallo, tra un tempo e l\u2019altro della partita\u00bb e di flebo composte da vitamine, ma non fa alcun riferimento all\u2019assunzione di sostanze dopanti, come invece erroneamente riportato nel post oggetto di verifica."], "category": "Notizia Falsa", "publish_date": "2020-08-24", "tags": ["doping", "juventus", "zidane", "zinedine zidane"], "links": ["https://www.facebook.com/groups/199488480843633/permalink/742079083251234/?__xts__[0]=68.ARAaIF1XTBjNsDkWrfd5dNB-I_ysV-D0h81qz4H-tiPAHDnmC_t7rAV1wGo00P7QTcUrw3iJeV8aBPdpx0Msx6tTCX50Nubsg3st9hQ707MNI2zgatIT43kYwuI_-GU7BIZAW7zwIEm19gdSTtS4Jp41kkg1Zgnk_kl7HXWvEFS56qQcYlanoAlyD6MCOyfsVDwdpq5P4xum46p95sCsM2W932uu_P6LFlr2E50r6PnqhD8IqqLIBM_bChBSX7vR5lFNRcjea6S-N2ylN7ynBHUPAxS5WOFYHQ", "https://www.transfermarkt.it/zinedine-zidane/profil/spieler/3111", "https://www.gazzetta.it/Calcio/Liga/23-07-2020/real-madrid-patto-ferro-zidane-florentino-tecnico-resta-anche-senza-rinforzi-380602779963.shtml", "https://www.corriere.it/Primo_Piano/Sport/2004/11_Novembre/26/boxtappe.shtml", "https://it.wikinews.org/wiki/Processo_doping:_comunicate_le_motivazioni_della_Cassazione", "https://www.gazzetta.it/primi_piani/calcio/2004/pp_1.0.282915782.shtml", "https://www.humanitas.it/enciclopedia/integratori-alimentari/creatina", "http://sportsenzadoping.it/il-doping/schede-di-approfondimento/86-integratori", "https://www.wada-ama.org/en/who-we-are"]}
{"url": "https://facta.news/notizia-falsa/2020/08/24/no-donald-trump-non-ha-dichiarato-caccero-conte-e-il-pd-e-faro-uscire-litalia-dallue/", "title": "No, Donald Trump non ha dichiarato: \u00abcaccer\u00f2 Conte e il PD e far\u00f2 uscire l\u2019Italia dall\u2019Ue\u00bb", "content": ["Luned\u00ec 24 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 22 agosto sul social network.", "Secondo il post oggetto della nostra verifica \u00abnelle ultime settimane\u00bb il presidente degli Stati Uniti Donald Trump avrebbe \u00abaumentato le pressioni nei confronti di Sergio Mattarella affinch\u00e9 faccia cadere il governo Conte e i suoi principali sostenitori, PD e M5S\u00bb.", "Oggetto del contendere, secondo il post, sarebbe \u00abla politica filo-cinese\u00bb del governo italiano e il fatto che \u00abWashington non gradirebbe la permanenza dell\u2019Italia nell\u2019UE\u00bb.", "Il post si conclude con la frase \u00abSi prospetta uno scenario che vedr\u00e0 l\u2019Italia fuori dall\u2019Unione Europea e la cacciata definitiva della sinistra controllata dal Gruppo Bilderberg\u00bb.", "Il testo \u00e8 la riproduzione di un articolo pubblicato il giorno prima sul blog Mondo Today , dal titolo: \u00abTrump: caccer\u00f2 Conte e il PD e far\u00f2 uscire l\u2019Italia dall\u2019UE\u2026\u00bb.", "L\u2019articolo \u00e8 accompagnato da un video, in cui quello che viene presentato come l\u2019opinionista di Imola Oggi Gianmarco Landi afferma, nel corso di una trasmissione dell\u2019emittente televisiva Canale Italia , che \u00abTrump user\u00e0 tutte le sue forze per cacciare Conte, il Pd e tutte le pulsioni europeiste in Italia\u00bb.", "La dichiarazione attribuita a Donald Trump \u00e8 in realt\u00e0 una notizia falsa e priva di fonte.", "La frase riportata nel titolo dell\u2019articolo non trova infatti riscontro in nessuna fonte ufficiale e documentata e non compare mai nel corpo dell\u2019articolo oggetto di verifica.", "La dichiarazione in questione non \u00e8 mai stata pronunciata da Donald Trump, nonostante il titolo gliela attribuisca.", "E\u2019 una frase tratta dal discorso contenuto nel video di Landi.", "La notizia del presunto colloquio tra il presidente americano e Sergio Mattarella non compare su nessuna testata, nazionale o internazionale, cosa che invece accade per ogni scambio di messaggi istituzionali tra i due presidenti (come, ad esempio, nel caso degli auguri per la festa dell\u2019Indipendenza dello scorso 4 luglio).", "L\u2019intera notizia falsa si fonda insomma sulla ricostruzione dell\u2019opinionista di Imola Oggi , sito che NewsGuard definisce \u00abd\u02bcinformazione con posizioni politiche di destra che pubblica contenuti falsi e fuorvianti per avanzare posizioni nazionaliste e anti-immigrazione\u00bb.", "Precisiamo poi che nel video presente all\u2019interno dell\u2019articolo, si fa riferimento ad una \u00abpetizione\u00bb presente \u00absul sito ufficiale della Casa Bianca\u00bb il cui intento sarebbe quello di mettere \u00abin crisi Mattarella per far cadere Conte a settembre\u00bb.", "Anche in questo caso, non si tratta di un impegno preso dal presidente degli Stati Uniti n\u00e9 di sue dichiarazioni ufficiali.", "Il riferimento \u00e8 ad una petizione \u2013 realmente presente sul sito della Casa Bianca \u2013 conclusasi senza ottenere le firme necessarie per essere sottoposta all\u2019attenzione dell\u2019amministrazione Usa (12.708 firme in 30 giorni invece che le 100.000 richieste).", "Come aveva spiegato Butac , l\u2019intento della petizione era quello di identificare i responsabili politici della gestione della sanit\u00e0 italiana degli ultimi 5 anni.", "Non era presente alcun esplicito riferimento a nessun politico."], "category": "Notizia Falsa", "publish_date": "2020-08-24", "tags": ["donald trump", "giuseppe conte", "imola oggi", "movimento 5 stelle", "pd", "sergio mattarella", "unione europea"], "links": ["https://www.facebook.com/groups/1118800508507694/permalink/1435038580217217/", "https://donotlink.it/76WOW", "http://whitehouse.gov/news/", "https://www.askanews.it/politica/2020/07/03/mattarella-a-trump-tra-italia-e-usa-legame-storico-e-profondo-pn_20200703_00306/", "https://www.newsguardtech.com/wp-content/uploads/2020/03/ImolaOggi.it-local.pdf", "https://petitions.whitehouse.gov/petition/italian-people-ask-investigations-according-executive-order-n-13818-21-december-2017", "https://www.butac.it/italia-chiama-trump-risponde/"]}
{"url": "https://facta.news/notizia-imprecisa/2020/08/24/la-foto-di-due-bagnanti-indifferenti-vicino-al-cadavere-di-un-migrante-annegato-e-reale-ma-e-uno-scatto-di-vent-anni-fa/", "title": "La foto di due bagnanti indifferenti vicino al cadavere di un migrante annegato \u00e8 reale, ma \u00e8 uno scatto di vent\u2019anni fa", "content": ["Luned\u00ec 24 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 23 agosto sul social network.", "Il post oggetto della nostra verifica contiene una fotografia che mostra due bagnanti in spiaggia seduti sotto un ombrellone a pochi metri dal corpo di un uomo disteso che stando alla descrizione sarebbe morto.", "La fotografia \u00e8 accompagnata da un commento, scritto da chi ha pubblicato il contenuto su Facebook, che recita: \u00abTUTTI AL MARE.", "Javier Bauluz \u00e8 l\u2019autore di questa foto scattata (nel 2015) su una spiaggia a Tarifa in Spagna\u2026 In lontananza il cadavere di una persona annegata, morta nel tentativo di attraversare il Mediterraneo dal Marocco.", "L\u2019indifferenza dell\u2019Occidente questo il nome dato a questa foto\u00bb.", "La fotografia \u00e8 reale ma alcune delle informazioni riportate nel post sono imprecise.", "Andiamo con ordine.", "La foto, intitolata \u00abMorte alle porte del paradiso\u00bb, \u00e8 stata scattata il 2 settembre del 2000 e non nel 2015, come riportato nel post oggetto di verifica.", "Impreciso risulta anche il riferimento geografico, dal momento che lo scatto \u00e8 ambientato a Playa de Zahara de los Atunes , vicino a Cadice, a 100 km a nord di Tarifa (il luogo indicato nel post).", "L\u2019autore della fotografia \u00e8 Javier Bauluz, come correttamente riportato, premio Pulitzer nel 1995 insieme ad altri tre colleghi di Associated Press.", "Lo scatto \u00e8 contenuto in un pi\u00f9 ampio fotoreportage, pubblicato il 1\u00b0 ottobre del 2000 dal magazine spagnolo La Vanguardia e il 10 luglio del 2001 dal New York Times , ed \u00e8 valso a Bauluz il Premio God\u00f2 per il fotogiornalismo del 2001.", "Infine, come correttamente notato dall\u2019autore del post, l\u2019immagine intende denunciare l\u2019indifferenza dell\u2019occidente per il dramma delle migrazioni, immortalando la reazione di alcuni bagnanti alla vista del cadavere di un uomo morto nel tentativo di attraversare il Mediterraneo dal Marocco, una rotta che negli ultimi 30 anni ha prodotto oltre 8mila morti e che ancora oggi rappresenta il principale punto d\u2019accesso per i migranti che intendono arrivare in Spagna.", "\u00c8 la cosiddetta rotta del Mediterraneo occidentale, che collega l\u2019Algeria e il Marocco alla Spagna, in particolare alla regione meridionale dell\u2019Andalusia e alle coste delle isole Canarie, utilizzata soprattutto da marocchini, algerini e ivoriani che vogliono approdare in Europa.", "Lo stesso fotoreportage contiene altre immagini della tragedia , comprese quelle in cui le forze dell\u2019ordine spagnole coprono il cadavere dell\u2019uomo con un telo."], "category": "Notizia imprecisa", "publish_date": "2020-08-24", "tags": ["fotografia", "javier bauluz", "la vanguardia", "marocco", "migranti", "migrazioni", "new york times", "spagna"], "links": ["https://www.facebook.com/photo/?fbid=10220595161166712&set=a.1022608763207", "https://periodistas-es.com/javier-bauluz-muerte-a-las-puertas-del-paraiso-14823?fbclid=IwAR2Dg4b1r4q1hvlcadK4i3uBvkuZa1pkXeWpBob-0iOLMDYBn1BZoLGz5L8", "https://www.google.it/maps/place/Calle+Playa+Zahara+de+los+At,+11406+Jerez+de+la+Frontera,+C%C3%A1diz,+Spagna/@36.5497028,-5.9225818,10z/data=!4m22!1m16!4m15!1m6!1m2!1s0xd0dc71ce706747f:0x3d1339841f094445!2sCalle+Playa+Zahara+de+los+At,+11406+Jerez+de+la+Frontera,+C%C3%A1diz,+Spagna!2m2!1d-6.1072271!2d36.680941!1m6!1m2!1s0xd0c8ef7c23f1c63:0x2ce0f2832aa48963!2s11380+Tarifa,+Cadice,+Spagna!2m2!1d-5.6044497!2d36.0143209!3e2!3m4!1s0xd0dc71ce706747f:0x3d1339841f094445!8m2!3d36.680941!4d-6.1072271", "https://www.google.it/maps/place/11380+Tarifa,+Cadice,+Spagna/@36.0144549,-5.6134135,15z/data=!3m1!4b1!4m5!3m4!1s0xd0c8ef7c23f1c63:0x2ce0f2832aa48963!8m2!3d36.0143209!4d-5.6044497", "https://www.pulitzer.org/news/1995-winning-photos-associated-press-now-pulitzerorg", "https://www.lavanguardia.com/cultura/20011114/51262882979/godo-de-fotoperiodismo-para-bauluz.html", "https://www.lavanguardia.com/cultura/20011114/51262882979/godo-de-fotoperiodismo-para-bauluz.html", "https://www.agi.it/estero/migranti_rotta_marocco_spagna-5867924/news/2019-07-19/", "https://data2.unhcr.org/en/documents/download/68532", "https://pagellapolitica.it/dichiarazioni/8153/arriveranno-sempre-piu-migranti-dallasia-e-via-terra", "https://i2.wp.com/periodistas-es.com/wp-content/uploads/2013/08/Bauluz-Tarifa_serie-de-6-fotos_550.jpg"]}
{"url": "https://facta.news/fuori-contesto/2020/08/25/questa-foto-di-una-folla-di-migranti-a-lampedusa-non-centra-con-la-covid-19-e-stata-scattata-nel-2011/", "title": "Questa foto di una folla di migranti a Lampedusa non c\u2019entra con la Covid-19, \u00e8 stata scattata nel 2011", "content": ["Marted\u00ec 25 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 22 agosto sul social network.", "Il post oggetto della nostra verifica mostra la foto di una folla ordinata e secondo l\u2019autore del post sarebbe stata scattata a Lampedusa, una delle principali mete delle rotte dei migranti africani nel Mediterraneo, nonch\u00e9 sede di una struttura di prima accoglienza per migranti.", "Sulla fotografia \u00e8 stato apposto un testo, in cui si legge: \u00abIl DJ e in ritardo\u2026Summer 2020 Lampedusa\u00bb.", "Il riferimento \u00e8 alle polemiche seguite alla chiusura delle discoteche, stabilita con un\u2019ordinanza del ministero della Salute datata 16 agosto 2020 sulla base del Dpcm 7 agosto 2020 , che in questo caso vengono messe in relazione ai presunti assembramenti dovuti all\u2019alto numero di ospiti accolti nell\u2019hotspot di Lampedusa.", "Questo \u00e8 un contenuto fuorviante che veicola una notizia falsa.", "La foto contenuta nel post \u00e8 stata realmente scattata a Lampedusa ma nel 2011 e dunque non ha nulla a che fare con la Covid-19.", "Lo scatto originale \u00e8 stato pubblicato il 26 marzo 2011 sul sito web ufficiale del progetto Melting Pot Europa, che si occupa della promozione dei diritti di cittadinanza, e sul sito Global Project ( qui ), in un articolo pubblicato lo stesso giorno.", "Come raccontato da Melting Pot Europa, l\u2019immagine mostra \u00abcirca mille persone\u00bb in \u00abfila indiana\u00bb in attesa di ricevere un cestino con il pranzo, composto da \u00abuna piccola razione di riso imballata in contenitori di plastica, circa 50 grammi e due panini.", "Una bottiglia d\u2019acqua da due litri per tre persone\u00bb.", "La foto oggetto della nostra verifica, insomma, \u00e8 vecchia di nove anni e non pu\u00f2 in alcun modo essere messa in relazione alle misure di prevenzione messe in campo nella lotta contro la Covid-19."], "category": "Fuori Contesto", "publish_date": "2020-08-25", "tags": ["#verabot", "assembramento", "coronavirus sars-cov-2", "covid-19", "discoteche", "lampedusa", "migranti"], "links": ["https://www.facebook.com/photo.php?fbid=10221188158406482&set=basw.Abrn5oASVRUzE8cOGJ64rSlB76YLPExklTqQdIHHQkq57GPoDXkEMN2TfJsjaIxf6IGYYYCwuvLlB4ReE3OJ2HqzWnFHx_Oxn--WFLk87LY_K_RW3io54uxuUGEV4i4vkV7qM0CUc-KyxG8ZYNckwM0FTsu7SPh1PmiGv6_ld5KLSw.3523912277639601.10221188158406482.2736211586647050.10158349369561327.10220887119060020.10222875199819503.3334036199996965.10208190994689351.10158436043074424&type=1&opaqueCursor=AbpVpVBeYsm1XK_CF9m5YnZm4gaQoomrOcLpktR0elFng_E46gMadxTPILh8pZwS2QeCGELopKiT8PJJtN63fXoOozhdY4Bvn5-mSIKH8DFz1l-Tqn-T4kbHYFTs67hx50URyu3toW80Yp2Z8ssJCsU6sP76h0oPFAU_rEZz3LAQv6ckbGe4IbHQAMEnsRgCr2cObKXnJPcJFuFc-P2u2cmfrUKf2Po2aTT9ez0qedeVS31hTlu3MoFgALlZ2K-_xMxF7BNm9pLEUmuXLu0y1qd3sqicjat_z7pizw-qoGJa53ig3WINHu48BzacfddkVDriKdvvUSt8oNz5gyd099XjS0pYMPTBGEU3HAC0E80aFsoOV1NK6V7vswprdcvL_JFldn8qH7ldTdYQkR56yqrrT4Ubdkdud5FqkKLLVpJvIBR4T2K2rNLn8PqSdvFkcBPVMhZBBF7785VYKoBNv85E08GJOlp17wkUiRRRTFccTvr0MnT78AyKm_D2Xnz8VqXgAELmWdij5lpt5mVhbK1Uwr44X9-fUmhX3t5y0oY0QzdGnoQqFwv4pO1d4xMYMAEgHCX9YEmsshDOFXsx3wUor4Bkbijy3svTI1cXZCxqImh_wVkdBcmB8jZ5pJhAkF3gXT3TSym-_LbcsabbkfDuAfRnEnDt_teE5tJEpUVPgcq7NtGRNoDNGoNiQQvH37Gw15QGA9-Atiq0LGICFKAHVQj1JGde_7FJ5BXbKqiTDUWFiN0adk8tItIbvrp9Q-g&theater", "http://www.trovanorme.salute.gov.it/norme/dettaglioAtto?id=75709", "http://www.governo.it/sites/new.governo.it/files/DPCM_20200807.pdf", "https://www.ilpost.it/2020/08/01/chiusura-hotspot-lampedusa/", "https://www.meltingpot.org/Lampedusa-Sabato-26-marzo-Report-multimediale-del-secondo.html#.X0TR3RMzbBJ", "https://www.globalproject.info/it/in_movimento/lampedusa-alkatraz-del-mediterraneo/7937"]}
{"url": "https://facta.news/notizia-falsa/2020/08/25/questuomo-non-e-il-portavoce-degli-immigrati-ma-il-rapper-drake/", "title": "Quest\u2019uomo non \u00e8 il \u00abportavoce degli immigrati\u00bb, ma il rapper Drake e la citazione \u00e8 falsa", "content": ["Marted\u00ec 25 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 24 agosto sul social network.", "Il post oggetto della nostra verifica contiene la foto di un uomo, vestito con un giubbotto mimetico, e un testo che recita: \u00abPortavoce degli immigrati: \u201cGiusti 15 anni per Salvini\u201d.", "Cosa gli rispondiamo?\u00bb.", "Il riferimento \u00e8 al caso Open Arms , la vicenda giudiziaria che vede il leader della Lega Matteo Salvini accusato dei reati di sequestro di persona e omissione di atti d\u2019ufficio per aver impedito alla nave della ong spagnola Open Arms di attraccare al porto di Lampedusa nell\u2019agosto del 2019, quando era ministro dell\u2019Interno.", "Lo scorso 30 luglio il Senato della Repubblica ha concesso al Tribunale dei ministri di Palermo l\u2019autorizzazione a procedere nei confronti di Matteo Salvini, che adesso rischia fino a 15 anni di carcere.", "La dichiarazione riportata nel post oggetto di verifica \u00e8 falsa.", "L\u2019uomo ritratto nella foto \u00e8 infatti il celebre rapper Drake \u2013 al quarantanovesimo posto tra le celebrit\u00e0 pi\u00f9 ricche del mondo nel 2020 secondo Forbes \u2013 e non il \u00abportavoce degli immigrati\u00bb, posizione inesistente.", "Precisiamo, infine, che il virgolettato \u00abgiusti 15 anni per Salvini\u00bb non compare su nessun organo di informazione e dunque non \u00e8 riconducibile ad alcuna personalit\u00e0 nota."], "category": "Notizia Falsa", "publish_date": "2020-08-25", "tags": ["drake", "immigrazione", "matteo salvini", "open arms", "rap", "senato della repubblica"], "links": ["https://www.facebook.com/groups/lega.italia.salvini/permalink/598756557475458/?__xts__[0]=68.ARAcCx_P4wWWfnCWHzhUP0ezRhpv5xcUNTKukQlisJG5s4rCkjoWtGkoEHYYADuHUqOdOejsuiNK8VQbBZHSTSpyiLOZJWF-pWh2TiWhEUtCR8v-MhHejVPcTd_gGXEaVJchuEgYuKNRKwvmyx5qY4pCgt7DICbgzHcYpAD5Az4y3Pc67YGezpSwY5TPFufYEUpHmUAgZ8-Sf9Y1cRMzllhoDR6USzdGBKYG1Nsijs4aat18LbsablzEIBPlYiI6y7xdmhgsKGly8NZ99a7AGzCVi3Wm3INNEg", "https://www.avvenire.it/attualita/pagine/caso-open-arms-processo-salvini-le-tappe", "https://www.ilpost.it/2020/07/30/senato-autorizzazione-procedere-salvini-open-arms/", "https://www.ilriformista.it/open-arms-cosa-rischia-salvini-in-caso-di-condanna-dai-15-anni-di-carcere-allincubo-decadenza-138665/", "https://www.youtube.com/channel/UCByOQJjav0CUDwxCk-jVNRQ", "https://www.forbes.com/celebrities/"]}
{"url": "https://facta.news/notizia-falsa/2020/08/25/la-lega-non-ha-pubblicato-un-fotomontaggio-in-cui-spunta-il-nero-con-le-dita-bianche/", "title": "La Lega non ha pubblicato un fotomontaggio in cui \u00abspunta il nero con le dita bianche\u00bb", "content": ["Marted\u00ec 25 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 24 agosto sul social network.", "Il post oggetto della nostra verifica contiene una foto che ritrae il leader della Lega Matteo Salvini con tre persone, mentre reggono delle magliette blu con la scritta \u00abProcessate anche me!\u00bb.", "Tra loro notiamo anche un uomo di colore, palesemente inserito per mezzo di un fotomontaggio.", "La didascalia a corredo della foto recita: \u00ab\u201cArresta anche me\u201d.", "E spunta il nero con le dita bianche.", "Neanche i fotomontaggi sanno fare quelli della Lega.", "Ma arrestatevi da soli, coglioni\u00bb Si tratta di una notizia falsa.", "L\u2019immagine in questione non \u00e8 infatti mai comparsa su nessuno dei canali ufficiali della Lega (e dunque la pagina Facebook , l\u2019account Twitter e il sito web ufficiale ) e lo scatto originale \u2013 dove compaiono solo uomini bianchi \u2013 \u00e8 stato pubblicato il 22 agosto scorso dall\u2019account Twitter ufficiale di Matteo Salvini e immortala il leader della Lega con \u00abMarco, Luciano e Francesco\u00bb, tre sostenitori leghisti che \u00abhanno gi\u00e0 prenotato l\u2019aereo da Perugia per Catania\u00bb.", "Il riferimento \u00e8 al processo per il caso Open Arms , la vicenda giudiziaria che vede Salvini accusato dei reati di sequestro di persona e omissione di atti d\u2019ufficio, dopo che nell\u2019agosto del 2019 aveva impedito alla nave della ong spagnola Open Arms di attraccare al porto di Lampedusa.", "Salvini dovr\u00e0 ora affrontare il processo, dopo che il 30 luglio 2020 il Senato ha concesso l\u2019autorizzazione a procedere, rischiando fino a 15 anni di carcere.", "Si tratta dunque di un fotomontaggio mal riuscito, realizzato molto probabilmente con un fine ironico, ma non dal team comunicazione di Salvini.", "L\u2019uomo inserito nella foto \u00e8 infatti un personaggio noto su internet come \u00abil nero di WhatsApp\u00bb, un meme razzista contenente luoghi comuni discriminatori, utilizzato per prendere in giro i propri contatti di WhatsApp."], "category": "Notizia Falsa", "publish_date": "2020-08-25", "tags": ["fotomontaggio", "matteo salvini", "open arms", "processo", "senato della repubblica"], "links": ["https://www.facebook.com/groups/319724660998/permalink/10158363911125999/?__xts__[0]=68.ARDL2ATgfIl_OCCgzV000Ewb4spczSSPvN5LwlYPwhSq_Zux8hO6QyDOcUiM0i4KfBQhRKd_GbI-MtB5WxoQ94Wmg1PTGuVM669o5f8vDyNvGyZwl15amejyV8l_kCPaWBiD_ZfZ7slVdv7Hs32P2GyTuIozYRNQNKf7nHIL-KpFbzm242YkPy5njOA5D6hHYbHI99zUb94rpyHvcN_zphZqc1m2hRu2Ln6QIaHzpJokjUWkLPFiG__aiFmCYNbtOJyjEVJqjR6-qHi0-Ykps93HhVHonfJJ", "https://www.facebook.com/legasalvinipremier/", "https://twitter.com/LegaSalvini", "https://legaonline.it/", "https://twitter.com/matteosalvinimi/status/1297167252161257472", "https://www.avvenire.it/attualita/pagine/caso-open-arms-processo-salvini-le-tappe", "https://www.ilriformista.it/open-arms-cosa-rischia-salvini-in-caso-di-condanna-dai-15-anni-di-carcere-allincubo-decadenza-138665/", "https://tech.fanpage.it/la-storia-del-nero-di-whatsapp-il-meme-piu-famoso-e-longevo-del-web/"]}
{"url": "https://facta.news/fuori-contesto/2020/08/17/no-questa-manifestazione-contro-lo-stato-corrotto-non-si-e-svolta-il-16-agosto-a-seul/", "title": "No, questa manifestazione \u00abcontro lo stato corrotto\u00bb non si \u00e8 svolta il 16 agosto a Seul", "content": ["Questo articolo \u00e8 stato aggiornato il 3 settembre 2020 alle ore 10.36 : nella precedente versione avevamo scritto che la manifestazione di protesta a Seul si era svolta il 9 ottobre 2019.", "In realt\u00e0 ha avuto luogo il 3 ottobre 2019 .", "Luned\u00ec 17 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post pubblicato il 17 agosto su Facebook.", "Il post oggetto di verifica contiene un video, della durata complessiva di 39 secondi, che mostra una manifestazione molto partecipata, descritta nella didascalia come \u00abSeul Corea del Sud.", "Manifestazioni contro lo stato corrotto.", "16 agosto 2020\u00bb.", "Lo stesso video era comparso su Instagram poche ore prima con la stessa didascalia ma in lingua inglese.", "Le informazioni riportate nelle due didascalie non sono corrette.", "Cominciamo con il precisare che i media internazionali non riportano alcuna notizia di una grande manifestazione andata in scena a Seul lo scorso 16 agosto.", "Il filmato originale (disponibile a questo link ) \u00e8 in realt\u00e0 stato girato il 9 ottobre 2019 Gwanghwamun Plaza, a Seul, nel corso di una manifestazione anti-governativa organizzata dal partito conservatore per chiedere le dimissioni del ministro della Giustizia Cho Kuk, accusato di aver condotto investimenti personali in un fondo privato che aveva ricevuto appalti pubblici e di aver falsificato i riconoscimenti accademici della figlia Cho Min.", "Cho Kuk ha rassegnato le dimissioni il 14 ottobre 2019."], "category": "Fuori Contesto", "publish_date": "2020-08-17", "tags": ["corea del sud", "manifestazione", "seul"], "links": ["https://www.facebook.com/sogna.sognatore.9/videos/3348956795143150/", "https://www.instagram.com/p/CD8hFpeAvAA/", "https://twitter.com/JoshuaPotash/status/1179751464215949313?ref_src=twsrc%5Etfw%7Ctwcamp%5Etweetembed%7Ctwterm%5E1179751464215949313%7Ctwgr%5Eshare_3&ref_url=https%3A%2F%2Fwww.ellinikahoaxes.gr%2F2020%2F08%2F22%2Fsouth-korea-protests-video-2019-not-coronavirus%2F", "http://archive.vn/8L58r", "https://n.news.naver.com/article/449/0000176400", "https://en.yna.co.kr/view/AEN20191014004700315"]}
{"url": "https://facta.news/notizia-satirica/2020/08/18/a-riccione-non-ci-sono-degli-ombrelloni-con-la-scritta-salvinima/", "title": "A Riccione non ci sono degli ombrelloni con la scritta \u00abSalvinim****a\u00bb", "content": ["Il 15 agosto 2020 su Facebook \u00e8 stata pubblicata una foto che mostra una parte di uno stabilimento balneare.", "Qui sarebbero presenti degli ombrelloni bianchi che sui lati riportano in rosso la scritta: \u00abSalvinimmerda\u00bb.", "L\u2019immagine \u00e8 accompagnata da questo commento, scritto da chi ha pubblicato il contenuto su Facebook: \u00ab(Riccione, 2020) \ud83d\ude02\ud83d\ude02\ud83d\ude02\ud83d\ude02il MIGLIOR STABILIMENTO 2020\u00bb.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "Nella foto originale \u2013 che mostra, effettivamente, uno stabilimento balneare i cui ombrelloni sono di colore bianco \u2013 non compare alcuna scritta in rosso, come si pu\u00f2 verificare qui .", "L\u2019immagine modificata in cui compare la scritta \u00abSalvinimmerda\u00bb \u00e8 stata pubblicata originariamente il 12 agosto 2020 da una pagina Facebook che produce contenuti ironici e satirici, come si pu\u00f2 verificare qui ."], "category": "Notizia Satirica", "publish_date": "2020-08-18", "tags": ["estate", "lega", "lido", "matteo salvini", "ombrellone", "riccione"], "links": ["https://www.facebook.com/permalink.php?story_fbid=960948854380838&id=590723634736697&__tn__=-R", "https://abruzzo.cityrumors.it/notizie-pescara/cronaca-pescara/pescara-le-regole-in-spiaggia-1-famiglia-per-ombrellone-e-fino-12-persone-per-palma.html", "https://www.facebook.com/Inpsperlafamigliatradizionale/?tn-str=k*F", "https://www.facebook.com/Inpsperlafamigliatradizionale/photos/rpp.322423501789961/598048620894113/?type=3&theater"]}
{"url": "https://facta.news/fuori-contesto/2020/08/18/la-covid-19-non-centra-con-quasi-tutte-queste-foto-di-spiagge-affollate/", "title": "La Covid-19 non c\u2019entra con (quasi) tutte queste foto di spiagge affollate", "content": ["Il 16 agosto 2020 su Facebook sono state pubblicate cinque foto che mostrano delle spiagge affollate.", "Gli scatti sono accompagnati da questo commento, scritto da chi ha pubblicato il contenuto: \u00abLO STATO FERMI GLI SBARCHI , SONO LA CAUSA DEL COVID.", "MA NE SIETE PROPRIO SICURI.", "ALLA FINE LA COLPA SAR\u00e0 DI CONTE O DELLA RAGGI\u00bb.", "Il riferimento \u00e8 alla polemica nata negli scorsi giorni sugli sbarchi di migranti in Italia e alla possibilit\u00e0 che contribuiscano a far aumentare nel nostro Paese i contagi di nuovo coronavirus Sars-Cov-2.\u00a0Del tema, si sono recentemente occupati i nostri colleghi di Pagella Politica.", "Il contenuto oggetto della nostra analisi \u00e8 fuorviante e veicola una notizia falsa.", "Quattro delle cinque foto pubblicate non mostrano una spiaggia italiana durante la pandemia di Covid-19.", "Andiamo con ordine.", "L\u2019unica foto che \u00e8 stata effettivamente scattata in Italia durante la pandemia di Covid-19 \u00e8 quella che riportiamo qui sotto.", "Risale a giugno 2020 e mostra Viareggio (Lucca, Toscana), come si pu\u00f2 vedere qui .", "Tutte le altre foto sono state invece estrapolate dal loro contesto originale.", "La foto che mostra in primo piano dei lettini verdi risale ad agosto 2018 ed \u00e8 stata scattata a Diano Marina (Liguria) come si pu\u00f2 vedere qui .", "La foto che mostra in primo piano, a partire da destra, un ombrellone di colore giallo seguito sulla sinistra da uno a strisce blu e bianche \u00e8 stata scattata in provincia di Bari (Puglia) nell\u2019estate 2019, come si verificare qui .", "La foto che mostra sulla sinistra delle persone sdraiate sui lettini e sulla destra altre che camminano sulla spiaggia \u00e8 stata scattata a Rimini e circola in rete dal 2010 .", "Infine, lo scatto che mostra una spiaggia affollata e numerosi ombrelloni di diversi colori \u00e8 presente in un sito di immagini stock e risale al 2014 ."], "category": "Fuori Contesto", "publish_date": "2020-08-18", "tags": ["#verabot", "coronavirus sars-cov-2", "covid-19", "distanziamento sociale", "estate", "pandemia", "spiaggia"], "links": ["https://www.facebook.com/groups/295332084393085/permalink/678359236090366/?__tn__=-R", "https://www.internazionale.it/notizie/2020/07/29/migranti-covid-19-lampedusa-sicilia", "https://pagellapolitica.it/blog/show/738/perch%C3%A9-il-peso-dei-migranti-sullaumento-dei-contagi-%C3%A8-minimale?fbclid=IwAR2Y-yIkdsT_92-bF_K8LlIvshPLCb4AZqrnFmZ6j-pKpwQk96fGYfI6NiQ", "https://www.corriere.it/cronache/20_giugno_20/coronavirus-folla-spiaggia-senza-distanza-senza-mascherine-a853fc60-b32f-11ea-8839-7948b9cad8fb.shtml", "https://www.oggicronaca.it/2018/08/spiagge-super-affollate-a-diano-marina-mai-vista-tanta-gente-cosi-a-fine-agosto/", "https://lamia-puglia.com/bari-dopo-labolizione-del-divieto-di-balneazione-i-baresi-scelgono-le-spiagge-della-citta/", "https://www.ilrestodelcarlino.it/rimini/cosa%20fare/vacanza-gratis-1.4041342", "https://tineye.com/search/31f8661081bf0c9d2a39e1ac6e55b238f1fddc2e?sort=crawl_date&order=asc&page=1", "https://pixabay.com/id/photos/pantai-dunia-berjemur-orang-banyak-654641"]}
{"url": "https://facta.news/notizia-falsa/2020/08/18/le-norme-anti-covid-non-impediranno-agli-alunni-di-tornare-a-casa-se-presentano-sintomi/", "title": "Le norme anti-Covid non impediranno agli alunni di tornare a casa se presentano sintomi", "content": ["Marted\u00ec 18 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di alcune informazioni contenute in un post pubblicato il 17 agosto su Facebook.", "Il post oggetto della nostra verifica riporta un\u2019immagine, recante il logo della Repubblica Italiana, che mostra la parte testuale di un documento.", "Il titolo del paragrafo, al punto \u00ab7\u00bb, \u00e8: \u00abIsolamento e procedure per alunni con sintomatologia Covid\u00bb.", "Secondo il testo riprodotto nell\u2019immagine, leggiamo che in caso di alunni con \u00absintomatologia respiratoria o temperatura corporea superiore a 37,5 gradi\u00bb scatterebbe una \u00abrigida procedura\u00bb che prevede un \u00abisolamento in stanza Covid\u00bb e l\u2019allerta delle autorit\u00e0 competenti attraverso i numeri 112 o 1500.", "Nella parte finale del testo si legge: \u00abI genitori non potranno prelevare in alcun modo il proprio figlio da scuola, che sar\u00e0 affidato all\u2019autorit\u00e0 sanitaria\u00bb.", "Si tratta di una notizia falsa.", "Il vero protocollo di sicurezza per i casi sospetti di Covid-19 a scuola \u00e8 disponibile sul sito ufficiale del Ministero dell\u2019Istruzione e al punto 7 stabilisce la procedura da attuare in caso di \u00abgestione di una persona sintomatica all\u2019interno dell\u2019istituto scolastico\u00bb e non, come riportato nel post oggetto della nostra analisi, \u00abisolamento\u00bb per gli alunni con sintomi.", "In un passaggio del documento ufficiale del Miur si legge che \u00abla persona interessata dovr\u00e0 essere immediatamente isolata e dotata di mascherina chirurgica, e si dovr\u00e0 provvedere al ritorno, quanto prima possibile, al proprio domicilio\u00bb.", "L\u2019esatto opposto di quanto esposto nel post che segnalato a Facta e oggetto della nostra verifica.", "La falsa notizia ha innescato anche una catena , circolata tra i genitori sia su Facebook che su WhatsApp, nata con l\u2019intento di proteggere gli alunni dal presunto isolamento.", "Nel testo della catena si legge : \u00abIl 14 settembre io non autorizzo nessun personale della scuola ad isolare mio figlio se dovesse presentare improvvisamente qualche linea di febbre\u2026 Nessun personale sanitario pu\u00f2 prelevare mio figlio da scuola in mia assenza traumatizzandolo!", "Non firmer\u00f2 nessun foglio di autorizzazione che prevede questo tipo di trattamento\u2026 Fino alla maggiore et\u00e0 io genitore sono unico tutore di mio figlio!\u00bb", "Sulla vicenda sono intervenuti anche i canali social del Miur, smentendo la ricostruzione circolata su Facebook."], "category": "Notizia Falsa", "publish_date": "2020-08-18", "tags": ["#verabot", "coronavirus sars-cov-2", "covid-19", "norme anti-covid", "scuola"], "links": ["https://www.facebook.com/floraCA28/photos/a.836488666369752/3561740390511219/?type=3&theater", "https://www.miur.gov.it/documents/20182/2467413/Protocollo_sicurezza.pdf/292ee17f-75cd-3f43-82e0-373d69ece80f?t=1596709448986&fbclid=IwAR1w9SnlOmh_1j58Pc1GaaThLyWwEdrtOjuhE0NWcwTWZR-kQ2nJNz1HKI0", "https://www.miur.gov.it/documents/20182/2467413/Protocollo_sicurezza.pdf/292ee17f-75cd-3f43-82e0-373d69ece80f?t=1596709448986&fbclid=IwAR1w9SnlOmh_1j58Pc1GaaThLyWwEdrtOjuhE0NWcwTWZR-kQ2nJNz1HKI0#pag=10", "https://www.miur.gov.it/documents/20182/2467413/Protocollo_sicurezza.pdf/292ee17f-75cd-3f43-82e0-373d69ece80f?t=1596709448986&fbclid=IwAR1w9SnlOmh_1j58Pc1GaaThLyWwEdrtOjuhE0NWcwTWZR-kQ2nJNz1HKI0#page=10", "https://www.repubblica.it/scuola/2020/08/18/news/14_settembre_non_autorizzo_catena_facebook-264879130/?ref=fbpr&fbclid=IwAR20cMR-3EO2-Ed_fSR_5VqYUtFF693yTikSXp2jP2b573hhHIaGsXPL78w", "https://www.facebook.com/photo.php?fbid=3652721814748668&set=a.438246152862933&type=3", "https://m.facebook.com/story.php?story_fbid=1551845761644067&id=100924280069563"]}
{"url": "https://facta.news/notizia-falsa/2020/08/19/no-lungo-la-tangenziale-di-napoli-non-ce-un-cartello-che-parla-del-sangue-donato-da-salvini/", "title": "No, lungo la tangenziale di Napoli non c\u2019\u00e8 un cartello che parla del \u00absangue donato da Salvini\u00bb", "content": ["Il 17 agosto 2020 su Facebook \u00e8 stata pubblicata un\u2019immagine composta da una foto e da una parte di testo.", "Lo scatto mostra un tratto di strada molto trafficato e un cartello di avvertenza per gli automobilisti.", "Si legge: \u00abGuida con prudenza protesti ricevere il sangue donato da Salvini!\u00bb.", "Nella parte testuale dell\u2019immagine si sostiene che la scena si sarebbe verificata lungo la tangenziale di Napoli.", "Questa \u00e8 notizia \u00e8 falsa.", "L\u2019immagine oggetto della nostra verifica non mostra la tangenziale di Napoli ed \u00e8 stata realizzata utilizzando un programma online che permette di scrivere all\u2019interno del cartello stradale che compare nello scatto la frase che si vuole, come si pu\u00f2 vedere qui e qui ."], "category": "Notizia Falsa", "publish_date": "2020-08-19", "tags": ["cartello stradale", "matteo salvini", "napoli"], "links": ["https://www.facebook.com/photo.php?fbid=10221116216206824&set=gm.3251929268235349&type=3&theater", "https://kingfm.com/if-wyoming-road-signs-were-honest-photos/", "http://atom.smasher.org/highway/?l1=Hey+dumbass&l2=stop+texting+and&l3=SEE+THE+SIGNS&l4="]}
{"url": "https://facta.news/fuori-contesto/2020/08/19/questa-spiaggia-piena-di-rifiuti-non-e-italiana-e-i-festeggiamenti-di-ferragosto-non-centrano/", "title": "Questa spiaggia piena di rifiuti non \u00e8 italiana e i festeggiamenti di Ferragosto non c\u2019entrano", "content": ["Il 16 agosto 2020 su Facebook \u00e8 stata pubblicata una foto che mostra una spiaggia piena di rifiuti.", "Lo scatto \u00e8 accompagnato da un commento, scritto da chi ha pubblicato il contenuto su Facebook: \u00abPost ferragosto\u2026\u2026\u2026\u2026\u2026.\ud83d\ude0e\u00bb.", "Si tratta di un contenuto fuorviante che veicola una notizia falsa.", "La foto oggetto della nostra analisi non mostra una spiaggia italiana dopo il 15 agosto 2020.", "Lo scatto testimonia in realt\u00e0 una scena che si \u00e8 verificata a fine luglio 2019 lungo la spiaggia di Margate (Regno Unito) come si pu\u00f2 verificare qui e qui ."], "category": "Fuori Contesto", "publish_date": "2020-08-19", "tags": ["ambiente", "italia", "regno unito", "rifiuti", "spiaggia"], "links": ["https://www.facebook.com/photo.php?fbid=3393684650689249&set=a.530174767040266&type=3&theater", "https://twitter.com/Frank_Leppard/status/1155252490268487680", "https://www.kentonline.co.uk/thanet/news/shocking-beach-litter-mess-probe-209464/"]}
{"url": "https://facta.news/notizia-falsa/2020/08/12/non-e-vero-che-gli-amish-hanno-tassi-di-autismo-pari-a-zero-perche-rifiutano-i-vaccini/", "title": "Non \u00e8 vero che gli Amish hanno \u00abtassi di autismo pari a zero\u00bb perch\u00e9 rifiutano i vaccini", "content": ["Marted\u00ec 11 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 4 agosto su Facebook.", "Secondo il post oggetto di verifica, gli Amish \u2013 una comunit\u00e0 protestante particolarmente diffusa negli Stati Uniti, improntata a uno stile di vita austero e lontano dagli agi della modernit\u00e0 \u2013 presenterebbero \u00abtassi di autismo pari a zero\u00bb perch\u00e9 rifiutano i vaccini.", "Il post contiene una foto, che ritrae una famiglia vestita con i tipici vestiti Amish, e un testo che recita: \u00abGli Amish rifiutano i vaccini.", "Risultato: tassi di autismo pari a zero!", "Coincidenze???\u00bb.", "Si tratta di una notizia falsa.", "Innanzitutto vale la pena partire dalla falsa affermazione secondo cui gli Amish rifiuterebbero i vaccini.", "Una ricerca pubblicata nel 2011 sulla rivista scientifica Pediatrics (e basata su un campione di mille persone Amish in Ohio, con 359 rispondenti) smentisce tale assunto, sottolineando come il 68% degli intervistati abbia dichiarato di aver vaccinato almeno una volta \u00abtutti i propri figli\u00bb, mentre il 17% ha dichiarato di aver vaccinato \u00abalcuni figli\u00bb.", "Solo il 14%dei rispondenti ha dichiarato di non aver mai vaccinato nessuno dei propri figli.", "Questi dati si posizionano al di sotto della media nazionale americana (che varia dal 70,4% dell\u2019esavalente al 92% del vaccino anti-polio), ma bastano per smentire la tesi secondo cui gli Amish rifiuterebbero i vaccini.", "Quanto ai tassi di autismo nella comunit\u00e0 Amish, ci viene in aiuto una pubblicazione congiunta, realizzata nel 2010 dalle universit\u00e0 di Miami e Vanderbilt, che intervistando 1899 bambini Amish hanno riscontrato \u00abla presenza di autismo nella comunit\u00e0 Amish in un bambino ogni 271\u00bb.", "Secondo il sito di fact-checking americano Snopes , esiste inoltre una clinica specializzata nello studio delle malattie nei bambini Amish, la Clinic for Special Children , che si occupa attivamente dei casi di autismo all\u2019interno della comunit\u00e0 religiosa."], "category": "Notizia Falsa", "publish_date": "2020-08-12", "tags": ["amish", "autismo", "vaccini"], "links": ["https://www.facebook.com/1788595904707839/photos/a.1788696644697765/2683143485253072/?type=3&theater", "http://www.treccani.it/enciclopedia/amish_%28Dizionario-di-Storia%29/", "https://pediatrics.aappublications.org/content/128/1/79?sso=1&sso_redirect_count=2&nfstatus=401&nftoken=00000000-0000-0000-0000-000000000000&nfstatusdescription=ERROR%3A%20No%20local%20token", "https://www.cdc.gov/nchs/fastats/immunize.htm", "http://archive.is/wrvdA", "http://snopes.com/fact-check/the-amish-dont-get-autism/", "https://clinicforspecialchildren.org/", "https://clinicforspecialchildren.org/wp-content/uploads/2013/03/Genetics-Medicine-Plain-People_Strauss-and-Puff_2009.pdf"]}
{"url": "https://facta.news/fuori-contesto/2020/08/11/queste-due-foto-di-una-folla-non-mostrano-la-manifestazione-a-berlino-contro-le-restrizioni-per-la-pandemia/", "title": "Queste due foto di una folla non mostrano la manifestazione a Berlino contro le restrizioni per la pandemia", "content": ["Il 2 agosto su Facebook sono state pubblicate due foto che mostrano una folla di persone in piazza e in strada, davanti un canale.", "L\u2019immagine \u00e8 accompagnata da questo commento: \u00abBerlino, ti amo!\u00bb.", "Il riferimento \u00e8 alla manifestazione svoltasi a Berlino il primo agosto 2020, chiamata \u201cGiornata della libert\u00e0\u201d e organizzata contro le restrizioni per contrastare la pandemia di Covid-19 (ritenute un attacco alle libert\u00e0 personali).", "Questa \u00e8 un contenuto fuorviante che veicola una notizia falsa.", "Le due foto, infatti, non mostrano momenti della manifestazione tenutasi a Berlino il 2 agosto 2020.", "La prima foto \u2013 quella della folla in piazza \u2013 si riferisce alla manifestazione del 6 giugno scorso svoltasi nella capitale tedesca contro il razzismo.", "La seconda immagine \u2013 con una folla di persone in strada davanti un canale con l\u2019acqua \u2013 \u00e8 stata scattata a Colonia sempre il 6 giugno scorso, durante la manifestazione contro il razzismo che ha visto la partecipazione di pi\u00f9 citt\u00e0 tedesche ."], "category": "Fuori Contesto", "publish_date": "2020-08-11", "tags": ["#verabot", "berlino", "covid-19", "nuovo coronavirus"], "links": ["https://www.facebook.com/permalink.php?story_fbid=1390110574533441&id=100006035346023", "https://www.bbc.com/news/av/world-europe-53622798/coronavirus-german-day-of-freedom-challenges-restrictions", "https://facta.news/fuori-contesto/2020/08/04/no-questa-foto-di-una-folla-non-mostra-la-manifestazione-svoltasi-a-berlino-contro-le-restrizioni-per-la-pandemia/", "https://factcheck.afp.com/these-photos-have-circulated-reports-about-black-lives-matter-protests-germany-june-2020", "https://time.com/5851165/germany-anti-racism-protests/"]}
{"url": "https://facta.news/notizia-falsa/2020/08/12/no-questa-foto-non-mostra-papa-francesco-mentre-bacia-la-mano-di-rothschild-rockefeller-e-kissinger/", "title": "No, questa foto non mostra Papa Francesco mentre bacia la mano di Rothschild, Rockefeller e Kissinger", "content": ["Il 1 agosto su Facebook \u00e8 stata pubblicata una foto di Papa Francesco mentre bacia la mano di un signore anziano, circondato da altri tre uomini.", "L\u2019immagine \u00e8 accompagnata da una didascalia in cui si legge: \u00abLa foto che ha fatto il giro del mondo: Bergoglio, che pretende essere il successore di Pietro bacia la mano di Rothschild, Rockefeller e Kissinger\u00bb.", "Il riferimento \u00e8 alla teoria del complotto del \u201cNuovo ordine mondiale\u201d , che sarebbe formato da un gruppo segreto di importanti e ricche personalit\u00e0 (come quelle citate nell\u2019immagine) che punterebbero a ottenere il dominio del mondo.", "Questa \u00e8 una notizia falsa che circola in rete da diversi anni.", "La foto \u00e8 vera, ma non mostra Papa Francesco baciare la mano di Rothschild, Rockefeller e Kissinger.", "Come ha ricostruito il sito di fact checking Snopes l\u2019immagine \u00e8 stata scattata il 25 maggio 2014 al centro commemorativo dell\u2019Olocausto di Gerusalemme e mostra Bergoglio mentre saluta alcuni sopravvissuti al genocidio della seconda guerra mondiale."], "category": "Notizia Falsa", "publish_date": "2020-08-12", "tags": ["henry kissinger", "nuovo ordine mondiale", "papa francesco", "rockefeller", "rothschild"], "links": ["https://www.facebook.com/photo.php?fbid=10219849783149099&set=a.1234579998727&type=3&theater", "https://rationalwiki.org/wiki/New_World_Order", "https://www.snopes.com/fact-check/pope-francis-kisses-david-rockefellers-hand/", "https://www.alamy.com/stock-photo-jerusalem-26th-may-2014-pope-francis-visits-the-yad-vashem-holocaust-69634604.html?pv=1&stamp=2&imageid=63AE6B5F-8048-492B-BC70-B2738F340FEA&p=151045&n=42&orientation=0&pn=1&searchtype=0&IsFromSearch=1&srch=foo%3Dbar%26st%3D0%26sortby%3D2%26qt%3Dpope%2520francis%2520holocaust%2520%26qt_raw%3Dpope%2520francis%2520holocaust%2520%26qn%3D%26lic%3D3%26edrf%3D0%26mr%3D0%26pr%3D0%26aoa%3D1%26creative%3D%26videos%3D%26nu%3D%26ccc%3D%26bespoke%3D%26apalib%3D%26ag%3D0%26hc%3D0%26et%3D0x000000000000000000000%26vp%3D0%26loc%3D0%26ot%3D0%26imgt%3D0%26dtfr%3D%26dtto%3D%26size%3D0xFF%26blackwhite%3D%26cutout%3D%26archive%3D1%26name%3D%26groupid%3D%26pseudoid%3D%26userid%3D%26id%3D%26a%3D%26xstx%3D0%26cbstore%3D1%26resultview%3DsortbyPopular%26lightbox%3D%26gname%3D%26gtype%3D%26apalic%3D%26tbar%3D1%26pc%3D%26simid%3D%26cap%3D1%26customgeoip%3D%26vd%3D0%26cid%3D%26pe%3D%26so%3D%26lb%3D%26fi%3D0%26langcode%3Den%26saveQry%3D%26editorial%3D1%26t%3D0%26edoptin%3D"]}
{"url": "https://facta.news/notizia-falsa/2020/08/12/no-trump-non-ha-annunciato-la-divulgazione-di-intercettazioni-telefoniche-che-coinvolgono-politici-italiani/", "title": "No, Trump non ha annunciato la divulgazione di \u00abintercettazioni telefoniche\u00bb che coinvolgono politici italiani", "content": ["Mercoled\u00ec 12 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato l\u201911 agosto su Facebook dalla pagina QAnon Italia , la componente in lingua italiana del vasto network QAnon , di cui avevamo parlato approfonditamente qui .", "Secondo le informazioni fornite dalla stessa pagina Facebook, QAnon \u00e8 una teoria del complotto secondo cui il presidente degli Stati Uniti Donald Trump sarebbe sul punto di \u00absvelare al mondo tutte le malefatte compiute dalle \u00e9lite liberal, sataniste e pedofile che manovrano gli Stati Uniti, per poi spedire tutti a Guantanamo\u00bb.", "Il post oggetto di verifica contiene l\u2019immagine di una presunta schermata del Televideo Rai, in cui si legge una notizia dal titolo \u00abTrump divulgher\u00e0 intercettazioni\u00bb.", "Nel corpo dell\u2019articolo si fa riferimento a un \u00abpost agghiacciante\u00bb pubblicato da Trump su Twitter, che annuncerebbe l\u2019imminente pubblicazione di \u00abintercettazioni telefoniche di ministri, presidenti e politici europei, anche italiani\u00bb.", "Sempre secondo il presunto articolo, il contenuto delle intercettazioni non sarebbe al momento noto, \u00abma tutto lascia pensare alla vicenda Obamagate\u00bb, ovvero alla teoria del complotto \u2013 pi\u00f9 volte tirata in ballo da Trump, ad esempio qui qui e qui \u2013 che accusa l\u2019ex presidente degli Stati Uniti Barack Obama di aver avuto un ruolo nell\u2019indagine del procuratore speciale Robert Mueller sui rapporti fra il comitato elettorale di Trump e il governo russo, e di aver messo in atto azioni di boicottaggio contro l\u2019amministrazione Trump.", "Si tratta, vale la pena di specificarlo, di accuse non provate e piuttosto generiche, che hanno tuttavia contribuito ad alimentare la narrazione di QAnon .", "La notizia contenuta nel post oggetto di verifica \u00e8 falsa.", "L\u2019immagine della pagina di Televideo \u00e8 infatti stata creata ad hoc (probabilmente con un tool online specifico) per diffondere il contenuto disinformativo, che non trova conferma n\u00e9 sul profilo Twitter di Donald Trump , n\u00e9 tantomeno su testate giornalistiche."], "category": "Notizia Falsa", "publish_date": "2020-08-12", "tags": ["donald trump", "intercettazioni", "qanon"], "links": ["https://www.facebook.com/qanonitalia/photos/a.115898030053041/171012377874939/?type=3&theater", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.facebook.com/qanonitalia/", "https://twitter.com/realDonaldTrump/status/1265608389905784834?s=20https://twitter.com/realDonaldTrump/status/1265608389905784834?s=20", "https://twitter.com/realDonaldTrump/status/1259667289252790275?s=20", "https://twitter.com/realDonaldTrump/status/1259849944216846337?s=20", "https://www.fotomontaggi.net/fake/televideo/", "https://twitter.com/realDonaldTrump"]}
{"url": "https://facta.news/fuori-contesto/2020/08/13/no-non-esiste-una-linea-di-bambole-barbie-dedicata-allaborto/", "title": "No, non esiste una linea di bambole Barbie dedicata all\u2019aborto", "content": ["Gioved\u00ec 13 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 12 agosto su Facebook.", "Il post oggetto di verifica contiene due immagini affiancate, che mostrano una bambola nera incinta, accanto a un paio di forbici, una moneta e al bambolotto di un neonato.", "Il tutto \u00e8 posto all\u2019interno di una confezione sulla cui scatola si legge \u00abAbortion Barbie.", "NYC\u2019s black genocide\u00bb.", "Il post \u00e8 corredato da una didascalia che recita: \u00abSiamo veramente arrivati alla pazzia.", "L\u2019aborto e il gioco\u00bb, suggerendo dunque che si tratti di una reale linea di bambole dedicate al tema dell\u2019aborto.", "Si tratta di una notizia falsa.", "Come spiegato in questo video pubblicato su Instagram il 13 luglio 2019 da un utente, Abortion Barbie \u2013 NYC\u2019s black genocide \u00e8 una creazione di un attivista anti-abortista rimasto anonimo.", "\u00abIl 50% dei neonati neri concepiti a New York vengono abortiti\u00bb racconta l\u2019attivista nel video, \u00abEcco perch\u00e9 ho realizzato questa linea e queste prime due bambole\u00bb.", "La forbice contenuta nella confezione \u00e8 dunque un riferimento simbolico all\u2019aborto, mentre dal video scopriamo che le monete \u2013 che nelle due scatole sono rivolte in modo tale da mostrare rispettivamente la faccia considerata \u00abtesta\u00bb e quella considerata \u00abcroce\u00bb \u2013 rappresentano le presunte probabilit\u00e0 che un bambino afroamericano venga al mondo senza essere abortito.", "L\u2019idea di Abortion Barbie \u00e8 comparsa per la prima volta nel 2014 in Texas, come parte di una campagna politica contro Wendy Davies, al tempo candidata governatrice dello stato e piuttosto nota per le sue battaglie contro le restrittive leggi sull\u2019aborto in Texas.", "Anche in quel caso i suoi detrattori realizzarono una bambola incinta, servendosi dello stesso logo di Barbie, e anche in quel caso la creazione circol\u00f2 sui social priva di contesto e descritta come un\u2019operazione commerciale per \u00abinsegnare l\u2019aborto alle bambine\u00bb Non si tratta dunque di \u00abun gioco\u00bb, come riportato nel post oggetto di verifica, ma di una campagna anti-abortista che nulla ha a che fare con la Mattel (proprietaria del marchio Barbie ) e attualmente non disponibile in commercio."], "category": "Fuori Contesto", "publish_date": "2020-08-13", "tags": ["abortion barbie", "aborto", "barbie"], "links": ["https://www.facebook.com/trueloveinjesus/photos/a.330441623814609/1391302794395148/?type=3&theater", "https://www.instagram.com/p/Bz3d69JBctD/", "https://youtu.be/yQt84RMKirI", "https://factcheck.afp.com/abortion-barbie-was-part-us-election-campaign-shes-not-sale", "https://web.archive.org/web/20190416142335/https://www.facebook.com/photo.php?fbid=563036317521792&set=p.563036317521792&type=3&theater", "https://africacheck.org/fbcheck/no-abortion-barbie-doll-wasnt-created-to-teach-girls-about-abortion/", "https://twitter.com/Mattel/status/477063249355997184?ref_src=twsrc%5Etfw%7Ctwcamp%5Etweetembed%7Ctwterm%5E477063249355997184%7Ctwgr%5E&ref_url=https%3A%2F%2Ffactcheck.afp.com%2Fabortion-barbie-was-part-us-election-campaign-shes-not-sale", "https://barbie.mattel.com/shop/en-us/ba/all-new"]}
{"url": "https://facta.news/fuori-contesto/2020/08/13/no-questa-foto-non-mostra-una-montagna-in-alaska/", "title": "No, questa foto non mostra una montagna in Alaska", "content": ["Il 10 agosto su Facebook \u00e8 stata pubblicata un\u2019immagine di una catena montuosa imbiancata che, ripresa dall\u2019alto, sembra assomigliare a una donna sdraiata.", "La foto \u00e8 accompagnata da questo commento: \u00abLa montagna della SIGNORA DORMIENTE, circa 33 miglia a nord ovest di Anchorage Alaska, vista da un drone\u00bb.", "Il riferimento \u00e8 alla alla montagna Susitna , conosciuta anche come \u201cLa signora addormentata\u201d per la sua somiglianza con la forma di una donna che riposa.", "Questa \u00e8 un contenuto fuorviante che veicola una notizia falsa.", "L\u2019immagine non mostra una montagna innevata in Alaska.", "Come abbiamo ricostruito in un precedente articolo , si tratta in realt\u00e0 di una creazione dell\u2019artista digitale Jean-Michel Bihorel e intitolata Winter Sleep databile al 19 marzo 2020."], "category": "Fuori Contesto", "publish_date": "2020-08-13", "tags": ["alaska"], "links": ["https://www.facebook.com/photo.php?fbid=1181926075509011&set=a.130673830634246&type=3&theater", "https://www.alaska.org/detail/mount-susitna", "https://facta.news/fuori-contesto/2020/07/27/questa-foto-non-mostra-massiccio-del-gennargentu-innevato/", "https://www.behance.net/gallery/94021209/Winter-Sleep"]}
{"url": "https://facta.news/notizia-falsa/2020/08/18/no-in-francia-non-e-stato-approvato-laborto-al-nono-mese/", "title": "No, in Francia non \u00e8 stato approvato \u00abl\u2019aborto al nono mese\u00bb", "content": ["Marted\u00ec 18 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 17 agosto sul social network.", "Secondo il post oggetto della nostra verifica, in Francia sarebbe stato approvato \u00abl\u2019aborto o infanticidio al nono mese\u00bb, che avverrebbe per mezzo di un parto podalico indotto.", "\u00abLa testa del bambino deve rimanere dentro alla vagina cos\u00ec non piange\u00bb, si legge nel post, \u00abviene fatta una incisione con il bisturi alla base della testa, aspirato il cervello\u00bb.", "Il post oggetto di verifica \u00e8 stato pubblicato dalla pagina Q ANON Italia Salento, un account che fa parte della rete complottista QAnon, di cui abbiamo scritto approfonditamente qui .", "Si tratta di una notizia falsa.", "L\u2019interruzione di gravidanza \u00e8 regolata in Francia dall\u2019articolo L2212-1 del codice di sanit\u00e0 pubblica, che permette di portare a termine l\u2019aborto fino a 12 settimane dopo il concepimento, passati i quali l\u2019eventuale interruzione di gravidanza potr\u00e0 avvenire solo in presenza di gravi lesioni permanenti alla salute fisica o mentale della donna incinta, che dovranno essere certificate da due diversi medici.", "Il riferimento del post oggetto di verifica \u00e8 invece a un comunicato stampa, pubblicato il 1\u00b0 agosto 2020 dall\u2019associazione anti-abortista francese Alliance Vita, che denuncia l\u2019approvazione di un emendamento che autorizzerebbe \u00abl\u2019interruzione medica della gravidanza fino nove mesi\u00bb nel caso fosse dimostrato il \u00abdisagio psicosociale\u00bb della donna, un criterio che secondo Alliance Vita non sarebbe \u00abverificabile\u00bb.", "L\u2019emendamento in questione \u00e8 il 524 , approvato il 31 luglio 2020 in prima lettura, ma che alla data del 18 agosto deve ancora passare dal voto del Senato.", "La norma \u00e8 contenuta in un pi\u00f9 ampio disegno di legge sulla bioetica, che tra le altre cose intende anche legalizzare la riproduzione assistita.", "Come spiega il sito di fact-checking francese Lci , la norma non riguarda l\u2019interruzione volontaria di gravidanza, ma l\u2019interruzione medica, \u00abun atto medico che avviene quando c\u2019\u00e8 un\u2019alta probabilit\u00e0 che il nascituro sia affetto da una condizione particolarmente grave o quando il proseguimento della gravidanza mette seriamente in pericolo la salute della gestante\u00bb.", "Tra questi ultimi casi, gi\u00e0 inclusi nell\u2019attuale normativa, l\u2019emendamento 524 vorrebbe introdurre anche il disagio psicosociale, condizione che include un contesto di violenza domestica o familiare, gravi difficolt\u00e0 psicologiche o estrema precariet\u00e0.", "L\u2019interruzione medica pu\u00f2 avvenire in qualunque momento della gestazione.", "In caso di approvazione definitiva dell\u2019emendamento (la seconda lettura in Senato \u00e8 iniziata lo scorso 3 agosto, non esistono tempi certi per il passaggio definitivo), le motivazioni dell\u2019interruzione medica della singola gravidanza dovranno essere discusse da un collegio medico che sar\u00e0 nominato dopo l\u2019approvazione della norma.", "I casi di interruzione medica di gravidanza in Francia, come spiegato ad inizio agosto da Lci, sono oggi tra i 200 e i 300, su un totale di 230mila aborti annuali."], "category": "Notizia Falsa", "publish_date": "2020-08-18", "tags": ["aborto", "francia", "qanon"], "links": ["https://www.facebook.com/QilPatriota/photos/a.119378423163060/138888417878727/?type=3&theater", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.legifrance.gouv.fr/affichCode.do?idSectionTA=LEGISCTA000006171542&cidTexte=LEGITEXT000006072665", "https://www.alliancevita.org/2020/08/cp-pjl-bioethique-alliance-vita-denonce-un-cavalier-legislatif-sur-lavortement/", "https://www.valeursactuelles.com/societe/loi-bioethique-lavortement-desormais-autorise-pour-detresse-psychosociale-jusquau-terme-de-la-grossesse-122330", "http://www.assemblee-nationale.fr/dyn/15/amendements/3181/AN/524", "http://www.assemblee-nationale.fr/dyn/15/amendements/3181/AN/2178", "https://www.lci.fr/sante/projet-de-loi-bioethique-non-l-ivg-n-est-pas-etendue-jusqu-au-terme-de-la-grossesse-2160935.html", "http://www.senat.fr/dossier-legislatif/pjl19-063.html", "https://www.lci.fr/sante/projet-de-loi-bioethique-non-l-ivg-n-est-pas-etendue-jusqu-au-terme-de-la-grossesse-2160935.html"]}
{"url": "https://facta.news/notizia-falsa/2020/08/06/no-questa-foto-non-mostra-persone-scagliate-in-cielo-dopo-lesplosione-a-beirut/", "title": "No, questa foto non mostra persone scagliate in cielo dopo l\u2019esplosione a Beirut", "content": ["Il 5 agosto su Facebook \u00e8 stata pubblicata un\u2019immagine che mostra una grande nuvola di colore rosa dopo l\u2019 enorme esplosione del 4 agosto al porto di Beirut in Libano.", "Nell\u2019immagine si vedono anche alcune forme piuttosto indistinte, sullo sfondo della nuvola.", "La foto \u00e8 accompagnata da questo commento: \u00abLIBANO BEIRUT esplosione terrificante persone che volano in cielo\u00bb.", "Questa \u00e8 un contenuto fuorviante che veicola una notizia falsa.", "La foto \u00e8 vera ma non mostra persone scagliate in cielo dopo la esplosione nella capitale libanese.", "L\u2019immagine \u00e8 stata condivisa, insieme ad altre foto, nel pomeriggio del 4 agosto su Twitter dall\u2019utente Mohammad Hijazi per mostrare la grande nuvola di fumo levata dopo l\u2019esplosione.", "Come si vede dalla foto oggetto della nostra analisi, non si tratta di persone ma di uccelli in volo.", "Una conferma arriva anche dai colleghi fact checker di Kashif-Check che hanno esaminato altre foto da altre angolazioni e mostrato che si tratta chiaramente di uccelli in volo."], "category": "Notizia Falsa", "publish_date": "2020-08-06", "tags": ["beirut", "esplosione", "libano"], "links": ["https://www.facebook.com/Namber1SMOne/posts/756978078439831?__xts__[0]=68.ARDXnhVgrLqUVR1zmyPYzTZ1TvAiKdddeUiC-QRcdqJpFCvlqMMVIcVnI4vrh0Ec3K31UwgurAJVBOH6h3ZHTmVcG0oH2qsyqMrNN54Ny0x2G3B5BUGuMQ8Q8S6Y91jVA8tPr0f9yuLr0ArDB-PH1OyKbxdU5DpICgBrZXffLRFby8q2poKAO5uwNOsH5cfqaDvQWfF8b6m3LBeE97ZQdRl8LqNyQHRM9u9jsZILXSpuv7RA-VPuRQugNXnaNeYp9rrQjhqj4ygTl4p5CP4795YOOdVuJ3UrjhvKrV8tyajyywH20v2dDZtg_q_mmuSMgwjli_zA4ltzE1kU40_kXKU&__tn__=-R", "https://www.ilpost.it/2020/08/04/esplosione-beirut/", "https://witness.ps/media/?fbclid=IwAR20Z9LN2Wj6mwmUeIv4xWMdk2OoIPVRmII4Ib4Q5NDpjW49HvDD-8-l5r4", "https://www.facebook.com/PalKashif/posts/3305812002774625?__xts__[0]=68.ARAHQfg9uhOOW7vtR4SOCdhEqnvaRmV3ZmI6NGbuKghnbSn-wVizVAmfOImPusRpT59eISsIa1XPOyQ47eATrA43pWELwKOo_CSfZe6ZKGGeOo5tQYQlBaPuTDRrIKOPNurVe_cMq3610k_npESKj3JgALziEulgaZIzYQtEWVgXg_8ntCQx_0E4e-CzMPqHMB6D0LRUfWF5GquPUE2NyYra2tkyMhmEdVJhqrp0q8V3mxWStxJUYxJPkXndEUiz1dJYX5apgAtN_yGe6nUG5M96sa5UneIPG9qacJAegPKXeZ8XpI8zpOSKzgzbhMikXwKcVsVb18w2VXn567dHzupXuw&__tn__=-R"]}
{"url": "https://facta.news/fuori-contesto/2020/08/07/no-questo-video-non-mostra-un-drone-che-sgancia-una-bomba-su-beirut/", "title": "No, questo video non mostra un drone che sgancia una bomba su Beirut", "content": ["Il 5 agosto su Facebook \u00e8 stato pubblicato un video che mostra un drone in volo mentre sgancia un oggetto.", "Le immagini sono accompagnate da un commento in cui si afferma che la grande esplosione avvenuta nel porto di Beirut il 4 agosto, in Libano, non pu\u00f2 essere stata dovuta solo a un incidente.", "La causa invece sarebbe una bomba sganciata dal drone ripreso.", "A corroborare questa affermazione viene anche pubblicata una foto che mostra un oggetto in cielo, poco prima della grande esplosione.", "Questo \u00e8 un contenuto fuorviante che veicola una notizia falsa.", "Il video oggetto della nostra analisi \u00e8 vero, ma non \u00e8 stato girato il 4 agosto a Beirut.", "Come hanno verificato i colleghi di Reuters, infatti, il video che mostra il drone era stato pubblicato sui media locali libanesi lo scorso 30 luglio ( come si pu\u00f2 vedere qui ).", "Secondo chi ha pubblicato il filmato, esso mostrava due droni israeliani sorvolare la citt\u00e0 libanese di Hula, distante oltre 100 km da Beirut.", "Per quanto riguarda poi la foto dell\u2019oggetto in cielo, come abbiamo ricostruito in un precedente articolo , si tratta di un fermo-immagine tratto da un video (dal minuto 1.09) che, se osservato in risoluzione pi\u00f9 alta, mostra che l\u2019oggetto in questione non \u00e8 n\u00e9 un drone n\u00e9 un missile, ma un uccello."], "category": "Fuori Contesto", "publish_date": "2020-08-07", "tags": ["beirut", "libano"], "links": ["https://www.facebook.com/marcellofrancescomanoloreale/posts/982313772198344", "https://www.ilpost.it/2020/08/04/esplosione-beirut/", "https://www.reuters.com/article/uk-factcheck-drone/fact-check-video-does-not-show-a-drone-bombing-beirut-idUSKCN25133Q", "https://www.youtube.com/watch?v=d2WH7hZQgU4&feature=emb_title", "https://facta.news/notizia-falsa/2020/08/06/no-queste-immagini-non-provano-che-lesplosione-di-beirut-sia-stata-causata-da-un-missile/", "https://www.facebook.com/watch/?v=670212850252406"]}
{"url": "https://facta.news/notizia-imprecisa/2020/08/13/no-giuseppe-conte-non-ha-abbuonato-la-tassa-di-soggiorno-non-pagata-dal-suocero/", "title": "No, Giuseppe Conte non ha abbuonato \u00abla tassa di soggiorno non pagata\u00bb dal suocero", "content": ["Gioved\u00ec 13 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni, contenute nella prima pagina di Libero del 13 agosto 2020, secondo cui il presidente del Consiglio Giuseppe Conte avrebbe abbuonato \u00abla tassa di soggiorno non pagata\u00bb dal suocero, l\u2019imprenditore alberghiero Cesare Paladino.", "Il quotidiano fondato da Vittorio Feltri titola: \u00abIl regalo di Conte al suocero\u00bb e nell\u2019occhiello specifica \u00abAbbonata la tassa di soggiorno non pagata\u00bb.", "Si tratta di un titolo impreciso.", "Il riferimento \u00e8 alla vicenda giudiziaria di Cesare Paladino, padre della compagna di Conte Olivia e proprietario del prestigioso Hotel Plaza di Roma, accusato di non aver pagato le tasse di soggiorno dovute al comune di Roma tra il 2014 e il 2018.", "La vicenda fu trattata dai giornali gi\u00e0 nel mese di ottobre 2019, quando l\u2019imprenditore aveva patteggi\u00f2 una pena a un anno e due mesi per peculato e la restituzione di 2 milioni di euro, l\u2019intera cifra dovuta.", "La storia \u00e8 tornata a circolare in queste ore, in relazione alla vicenda dei cosiddetti \u00abfurbetti di Montecitorio\u00bb che avrebbero richiesto il bonus di 600 euro spettante alle partite Iva.", "Il collegamento, avanzato soprattutto dalla testata Il Tempo , si troverebbe in una norma contenuta nel decreto Rilancio , che depenalizzerebbe il mancato versamento della tassa di soggiorno, trasformandolo in una sanzione amministrativa.", "La norma in questione \u00e8 effettivamente presente all\u2019articolo 180 del decreto ma prescrive che \u00abper l\u2019omessa o infedele presentazione della dichiarazione da parte del responsabile\u00bb si applichi \u00abla sanzione amministrativa dal 100 al 200 per cento dell\u2019importo dovuto\u00bb.", "Contrariamente a quanto riportato da Libero, dunque, la tassa di soggiorno non pagata non sar\u00e0 abbuonata, ma dovr\u00e0 essere restituita completamente o in forma addirittura maggiorata.", "La nuova norma potr\u00e0 agire solo sul versante penale del patteggiamento, cancellando la pena patteggiata da Paladino (che non sarebbe comunque stata scontata in carcere) di un anno e due mesi."], "category": "Notizia imprecisa", "publish_date": "2020-08-13", "tags": ["decreto rilancio", "giuseppe conte", "libero", "suocero", "tassa di soggiorno"], "links": ["https://www.grandhotelplaza.com/it/", "https://www.comune.roma.it/web/it/scheda-servizi.page?contentId=INF41430", "https://www.liberoquotidiano.it/news/politica/13519858/giuseppe-conte-suocero-evasione-fiscale-buco-2-milioni-perche-deve-essere-arrestato.html", "https://rep.repubblica.it/pwa/generale/2020/08/08/news/i_cinque_furbetti_di_montecitorio_col_bonus_partita_iva-264166940/", "https://donotlink.it/QomXy", "https://www.normattiva.it/uri-res/N2Ls?urn:nir:stato:decreto.legge:2020-05-19;34", "https://www.normattiva.it/atto/caricaArticolo?art.progressivo=0&art.idArticolo=180&art.versione=1&art.codiceRedazionale=20G00052&art.dataPubblicazioneGazzetta=2020-05-19&atto.tipoProvvedimento=DECRETO-LEGGE&art.idGruppo=11&art.idSottoArticolo1=10&art.idSottoArticolo=1&art.flagTipoArticolo=0#art"]}
{"url": "https://facta.news/notizia-falsa/2020/08/13/no-mel-gibson-non-ha-detto-che-hollywood-e-un-giro-di-pedofili-istituzionalizzati/", "title": "No, Mel Gibson non ha detto che \u00abHollywood \u00e8 un giro di pedofili istituzionalizzati\u00bb", "content": ["Il 14 maggio su Facebook \u00e8 stata pubblicata un\u2019immagine composta da una foto dell\u2019attore statunitense Mel Gibson e da una sua presunta dichiarazione: \u00abHollywood \u00e8 un giro di pedofili istituzionalizzati.", "\u00c8 un covo di parassiti che si nutrono del sangue dei bambini.", "Ogni studio di Hollywood viene comprato e pagato con il sangue di bambini innocenti\u00bb.", "Questa \u00e8 una dichiarazione che non trova riscontro in nessuna testata nazionale e in nessuna intervista rilasciata da Gibson.", "Si tratta quindi di una notizia frutto di fantasia.", "Inoltre, Alan Nierob, addetto stampa dell\u2019attore, ha smentito al sito di fact checking Lead Stories che GIbson abbia mai pronunciato una simile frase.", "Recentemente ci eravamo occupati di un\u2019altra falsa dichiarazione attribuita a Gibson sempre su Hollywood e pedofilia, come si pu\u00f2 leggere qui .", "In questo caso, come nell\u2019altro, si tratta di bufale che rientrano nei casi di disinformazione legati a QAnon , la teoria del complotto nata negli Stati Uniti d\u2019America secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Di QAnon abbiamo scritto pi\u00f9 approfonditamente qui ."], "category": "Notizia Falsa", "publish_date": "2020-08-13", "tags": ["hollywood", "mel gibson", "qanon"], "links": ["https://www.facebook.com/photo.php?fbid=10219936145147631&set=a.10200585405351230&type=3&theater", "https://leadstories.com/hoax-alert/2020/07/fact-check-mel-gibson-did-not-say-hollywood-is-controlled-by-parasites-who-are-involved-in-child-sacrifice-pedophilia.html", "https://facta.news/notizia-falsa/2020/07/28/no-mel-gibson-non-ha-detto-che-gli-studi-di-hollywood-sono-intrisi-di-sangue-di-bambini-innocenti/", "https://www.nytimes.com/2018/08/01/us/politics/what-is-qanon.html", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/"]}
{"url": "https://facta.news/notizia-falsa/2020/08/07/il-video-che-mostra-un-missile-colpire-il-porto-di-beirut-e-falso/", "title": "Il video che mostra un missile colpire il porto di Beirut \u00e8 falso", "content": ["Il 5 agosto sul portale Peertube.it \u00e8 stato pubblicato un video con il titolo: \u00abBeirut: individuato il missile che fa esplodere il porto\u00bb.", "Nelle immagini si vede un missile colpire il porto di Beirut.", "Questa \u00e8 una notizia falsa.", "Il video oggetto della nostra analisi infatti \u00e8 stato modificato.", "In quello originale, poco prima della grande esplosione del 4 agosto al porto di Beirut, in Libano, non compare nessun missile, come si pu\u00f2 verificare qui ."], "category": "Notizia Falsa", "publish_date": "2020-08-07", "tags": ["beirut", "esplosione", "libano", "missile"], "links": ["https://peertube.it/videos/watch/c883423b-5678-4f04-a6b1-de323b2f74b0?fbclid=IwAR3l3iIjTrItJ0d4YRrRYjm0EWrEIkWIdLaNOsPzHAD8h49hMfr9j5Wuemw", "https://www.ilpost.it/2020/08/04/esplosione-beirut/", "https://www.youtube.com/watch?v=-2QTvSaafVw"]}
{"url": "https://facta.news/fuori-contesto/2020/08/18/questa-grande-protesta-in-corea-del-sud-non-e-stata-organizzata-contro-le-restrizioni-e-contro-le-mascherine/", "title": "Questa \u00abgrande protesta\u00bb in Corea del Sud non \u00e8 stata organizzata \u00abcontro le restrizioni e contro le mascherine\u00bb", "content": ["Questo articolo \u00e8 stato aggiornato il 3 settembre 2020 alle ore 10 .", "32 : nella precedente versione avevamo scritto che la manifestazione di protesta a Seul si era svolta il 9 ottobre 2019.", "In realt\u00e0 ha avuto luogo il 3 ottobre 2019 .", "Marted\u00ec 18 agosto 2020 la redazione di Facta ha ricevuto una segnalazione su Facebook che chiedeva di verificare l\u2019attendibilit\u00e0 delle informazioni contenute in un post pubblicato il 17 agosto sul social network.", "L\u2019oggetto della verifica \u00e8 il video di una manifestazione molto partecipata.", "La didascalia che accompagna il filmato recita \u00abGrande protesta milioni di persone in strada in South Korea.", "Una protesta contro le restrizioni e contro le mascherine\u00bb.", "Il filmato \u00e8 stato pubblicato da Mike John QAnon, un account che fa parte della rete complottista QAnon , di cui avevamo parlato approfonditamente qui .", "Si tratta di una notizia falsa.", "Come gi\u00e0 verificato da Facta in questo articolo , il filmato oggetto di verifica (originariamente pubblicato su Twitter) \u00e8 stato girato il 3 ottobre 2019 a Gwanghwamun Plaza , una delle principali piazze di Seul (Corea del Sud), nel corso di una manifestazione anti-governativa organizzata dal partito conservatore per chiedere le dimissioni del ministro della Giustizia Cho Kuk, accusato di aver condotto investimenti personali in un fondo privato che aveva ricevuto appalti pubblici e di aver falsificato i riconoscimenti accademici della figlia Cho Min.", "Cho Kuk ha rassegnato le dimissioni il 14 ottobre 2019.", "La manifestazione si \u00e8 dunque tenuta prima della pandemia di Covid-19, malattia che, ricordiamo, si \u00e8 diffusa a partire dalla fine del 2019 e la cui pandemia \u00e8 stata proclamata dall\u2019Oms l\u201911 marzo 2020.", "Le motivazioni dell\u2019evento non possono quindi essere ricondotte a \u00abuna protesta contro le restrizioni e le mascherine\u00bb, come riportato nel post oggetto di verifica."], "category": "Fuori Contesto", "publish_date": "2020-08-18", "tags": ["#verabot", "corea del sud", "covid-19", "manifestazione", "mascherine", "seul"], "links": ["https://www.facebook.com/Horacio777delavega/videos/10158970410628756/", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://facta.news/fuori-contesto/2020/08/17/no-questa-manifestazione-contro-lo-stato-corrotto-non-si-e-svolta-il-16-agosto-a-seul/", "https://twitter.com/JoshuaPotash/status/1179751464215949313?ref_src=twsrc%5Etfw%7Ctwcamp%5Etweetembed%7Ctwterm%5E1179751464215949313%7Ctwgr%5Eshare_3&ref_url=https%3A%2F%2Fwww.ellinikahoaxes.gr%2F2020%2F08%2F22%2Fsouth-korea-protests-video-2019-not-coronavirus%2F", "https://www.google.it/maps/place/Gwanghwamun+Square/@37.5740381,126.9745863,17z/data=!3m1!4b1!4m5!3m4!1s0x357ca2eb421c44ad:0xe955a50c118085f8!8m2!3d37.5740339!4d126.976775", "http://archive.vn/8L58r", "https://n.news.naver.com/article/449/0000176400", "https://en.yna.co.kr/view/AEN20191014004700315", "http://www.salute.gov.it/portale/p5_1_2.jsp?lingua=italiano&id=228", "https://www.epicentro.iss.it/coronavirus/sars-cov-2-dichiarazione-pandemia"]}
{"url": "https://facta.news/notizia-falsa/2020/08/07/no-non-ci-sono-10-cavalli-da-adottare-perche-un-maneggio-ha-chiuso/", "title": "No, non ci sono 10 cavalli da adottare perch\u00e9 un maneggio ha chiuso", "content": ["Il 3 agosto su Facebook \u00e8 stata pubblicata l\u2019immagine di un annuncio in cui si legge che ci sarebbero \u00abcirca 10 cavalli\u00bb da adottare, messi in vendita da un ex maneggio costretto a chiudere.", "Nel messaggio vengono indicati anche un numero di telefono e una mail da contattare.", "Questa notizia \u00e8 vecchia e non corrisponde pi\u00f9 al vero.", "Lo stesso post, infatti, era stato pubblicato su Facebook nel 2011, come si pu\u00f2 verificare qui .", "Inoltre, il sito di fact-checking Bufale.net ha chiamato il numero indicato nel messaggio e la persona che ha risposto ha spiegato che si tratta di un annuncio vecchio di anni e che all\u2019epoca tutti i cavalli erano stati sistemati."], "category": "Notizia Falsa", "publish_date": "2020-08-07", "tags": ["cavalli", "maneggio"], "links": ["https://www.facebook.com/photo.php?fbid=4151765888228527&set=a.340359682702519&type=3&theater", "https://www.facebook.com/permalink.php?story_fbid=177977788935767&id=138847679515445&__tn__=-R", "https://www.bufale.net/smettiamola-di-chiamare-il-maneggio-di-paola-badalucco-al-3355819783-per-i-cavalli-catena-whatsapp/"]}
{"url": "https://facta.news/fuori-contesto/2020/08/04/no-questa-foto-non-mostra-boris-johnson-insieme-a-ghislaine-maxwell/", "title": "No, questa foto non mostra Boris Johnson insieme a Ghislaine Maxwell", "content": ["Il 7 luglio su Facebook \u00e8 stata pubblicata una foto in bianco e nero in cui si vede un giovane Boris Johnson, attuale premier del Regno Unito, insieme a una donna.", "L\u2019immagine \u00e8 accompagnata da un testo in cui si afferma che la ragazza seduta vicino a Johnson era Ghislaine Maxwell, \u00abamante di Jeffrey Epstein\u00bb.", "Questo \u00e8 un contenuto fuorviante che veicola una notizia falsa.", "La foto \u00e8 vera ma non mostra Johnson in compagnia di Ghislaine Maxwell, ex socia di Jeffrey Epstein , imprenditore morto suicida nell\u2019agosto 2019 dopo essere stato arrestato con l\u2019accusa di abusi sessuali e traffico internazionale di minorenni.", "Maxwell \u00e8 stata a sua volta arrestata lo scorso 2 luglio e accusata di aver aiutato l\u2019uomo a compiere abusi sessuali.", "L\u2019immagine oggetto della nostra analisi, infatti, \u00e8 stata scattata il 10 marzo 1986 a Oxford e mostra Johnson in compagnia della sua fidanzata di allora, e futura prima moglie, Allegra Mostyn-Owen, come si pu\u00f2 verificare qui ."], "category": "Fuori Contesto", "publish_date": "2020-08-04", "tags": ["boris johnson", "ghislaine maxwell", "jeffrey epstein"], "links": ["https://www.facebook.com/photo.php?fbid=311974656852886&set=basw.AbqXl2BFt6Xb64PIdGybwkBcgotqGJ0mEYtVml23JEtPDu-W-pqRjDGxxVAUuZOzhAVQcnjAliP6buf2WNoisqHMoISHh2Ou9KmXvEJy_lAHFUQfk7jpSII3UWSRPthtFBOdubIDDambQMoiQyOaCX1t24UVSbYrMAHdxAtzph6t1A.10157693791598651.3288360304518238.311974656852886.150589726605432.3392758077435741.2685147935086935.10218232246899887.10214217823788733&type=1&opaqueCursor=AbrjOig84b-R5Vak_oaa09wgUjSf0fGA2dl_9goEk5oEZc-hkxtoQtjasQQ8MeV_tS1rKlBfipe7G-3od5n8sXoRHaGAMtNd1NoFQ_Qq9xEznWNORTkHR0-W0Wa8IkmHHoqaS9MGxqJPYa3mJJvML8porivbF_wGAmX67T369d0M7iHzKR5hwId7RhncjRpJ_4TYf6dak_W_R8rov0KGpoCxEsUIBjz--OUo6f6CYaJ4F5_Iiw5U-W-M29cRBekwgCWYuBWH1nhLDr-oDkkEs282o3gb0CHbpz_aL2BpEsibgGmXWHp1HD4JYZjQN65hxYNrMkWo3MXW_6UOWNrnz0TmvHOBtiFRKXE1p5lOGGIZEkLMd0J0qRN4-68YUl_fQLYtyivOkr1iyx2LK2nlcZrOfc-iKGE6w7Mci2t-CkE_tIiRCl1k-EtrGP5NMskPzKa6ThGbEgksUGVs_sgDMSdITA0wJxRR1R_3OYxEFjm4ojcWpj31krOiZ2B-118iN2KuJWsDrAbfXdPWHUs0I1MZfCmVagHg_e8GOaOX3Yn4_AJ-8REm8RLwvec8uVycXvVRYvP7ONtgbMZa_oEnP_Yoozvm8-HignvJBVQNQbIoANFW_zworWPZgWqurArF2dUbIeq3UrDVnDLaM_jiPIcvURAEc0RDtuIVo5pKaeRQXoSvxsw1drdQtTzVqUOuwkh2LJyGZE3DNfRAD9ZVgIb0&theater", "https://www.bbc.com/news/world-us-canada-49306032", "https://www.ilpost.it/2020/07/02/arresta-ghislaine-maxwell-socia-di-epstein/", "https://dafjones.photoshelter.com/image/I00005TSYceX1V7Y"]}
{"url": "https://facta.news/notizia-vera/2020/08/07/si-una-bambina-ha-davvero-trovato-una-mascherina-nei-chicken-nuggets-di-mcdonalds/", "title": "S\u00ec, una bambina ha davvero trovato una mascherina nei chicken nuggets di McDonald\u2019s", "content": ["Venerd\u00ec 7 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post, pubblicato il 7 agosto su Facebook dalla pagina umoristica IntrashTtenimento 2.0.", "Il post oggetto di verifica contiene lo screenshot di un articolo, la cui fonte non \u00e8 precisata, dal titolo: \u00abBimba trova una mascherina nella crocchetta di McDonald\u2019s e rischia di soffocare\u00bb.", "Si tratta di una notizia vera.", "Lo screenshot in questione \u00e8 tratto dal quotidiano locale BlogSicilia.it e in particolare da un articolo del 6 agosto 2020 che racconta come la piccola Maddie, 6 anni, abbia \u00abcominciato a dare segni di soffocamento dopo avere mangiato un nugget\u00bb, le popolari crocchette di pollo vendute nella catena di fast food McDonald\u2019s. La scena sarebbe avvenuta il 4 agosto 2020 all\u2019interno di un\u2019abitazione privata di Andershot, nel sudovest dell\u2019Inghilterra, dopo che l\u2019alimento era stato prelevato da un McDrive , una delle modalit\u00e0 di ordinazione previste dalla multinazionale americana, che in questo caso avviene senza scendere dall\u2019automobile.", "La fonte della notizia \u00e8 l\u2019emittente radio-televisiva inglese Bbc, che racconta la storia in un articolo del 5 agosto, contenente anche alcune dichiarazioni della madre della bambina, la trentaduenne Laura Arber.", "\u00abHo dovuto infilarle delle dita in gola per farla vomitare e ho notato qualcosa di colore blu\u00bb ha spiegato la madre alla Bbc , \u00abnon capivo cosa potesse essere, poi ho guardato la scatola dei nuggets e ho visto qualcosa di blu uscire da un\u2019altra crocchetta.", "Era una maschera, cotta insieme al ripieno, era diventata come un chewing gum.", "Non so cosa sarebbe potuto accadere se non fossi stata nella stanza\u00bb.", "Nonostante la grande paura, la piccola Maddie non ha riportato alcun danno fisico.", "McDonald\u2019s ha immediatamente aperto un\u2019indagine interna sull\u2019accaduto, precisando, ancora una volta alla Bbc , che \u00abla sicurezza alimentare \u00e8 per noi la cosa pi\u00f9 importante\u00bb e che i fornitori principali sarebbero stati contattati per \u00abritirare dal mercato tutti i prodotti dello stesso lotto\u00bb."], "category": "Notizia Vera", "publish_date": "2020-08-07", "tags": ["crocchette di pollo", "mcdonald", "nuggets"], "links": ["https://www.facebook.com/IntrashTtenimento2.0/posts/2862002527368102", "https://www.blogsicilia.it/oltrelostretto/bimba-mascherina-croccetta-mcdonalds/548416/", "https://www.mcdonalds.it/prodotti/nuggets-e-sfiziosita/chicken-mcnuggets", "https://www.mcdonalds.it/il-mondo-mcdonalds/mcdrive", "https://www.bbc.com/news/uk-england-hampshire-53617762"]}
{"url": "https://facta.news/fuori-contesto/2020/08/04/questa-foto-non-mostra-un-migrante-insieme-al-figlio-della-ministra-dellinterno-che-gestisce-un-centro-di-accoglienza/", "title": "Questa foto non mostra un migrante insieme al figlio della ministra dell\u2019Interno \u00abche gestisce un centro di accoglienza\u00bb", "content": ["Il 30 luglio su Facebook \u00e8 stata pubblicata una foto in cui si vedono due persone abbracciate, di cui una nera.", "L\u2019immagine \u00e8 accompagnata da questo commento: \u00abMa lo sapevate che il figlio della LAMORGESE gestisce un centro d\u2019accoglienza \ud83d\ude02\ud83d\ude02\ud83d\ude02adesso lo sapete ! \ud83e\udd37\u200d\u2642\ufe0f\ud83d\ude1c\ud83d\udc4d.", "RM. ( se MAGNA )\u00bb.", "Questo \u00e8 un contenuto fuorviante che veicola una notizia falsa.", "La foto \u00e8 vera, ma non mostra il figlio di Luciana Lamorgese, attuale ministra dell\u2019Interno, con un migrante.", "L\u2019immagine ritrae invece l\u2019attaccante belga dell\u2019Inter Romelu Lukaku insieme al suo procuratore Federico Pastorello, come si pu\u00f2 verificare qui .", "Infine, non esiste nessun riscontro che uno dei dei due figli di Luciana Lamorgese gestisca un centro di accoglienza."], "category": "Fuori Contesto", "publish_date": "2020-08-04", "tags": ["immigrazione", "luciana lamorgese", "migranti"], "links": ["https://www.facebook.com/photo.php?fbid=3731758976852561&set=pb.100000554864717.-2207520000..&type=3&theater", "https://www.derbyderbyderby.it/ddd/il-derby-racconta/il-derby-dei-procuratori-linterista-pastorello-e-il-milanista-lucci/"]}
{"url": "https://facta.news/fuori-contesto/2020/08/04/no-questa-foto-di-una-folla-non-mostra-la-manifestazione-svoltasi-a-berlino-contro-le-restrizioni-per-la-pandemia/", "title": "No, questa foto di una folla non mostra la manifestazione svoltasi a Berlino contro le restrizioni per la pandemia", "content": ["Il 1 agosto su Facebook \u00e8 stata pubblicata una foto di una folla di persone riempire una piazza.", "L\u2019immagine \u00e8 accompagnata da questo commento: \u00abGrande partecipazione del popolo #Tedesco contro la #DittaturaSanitaria .Un fiume di persone senza #mascherine per le strade di #Berlino e molti di loro invitano il popolo italiano a seguire la strada comune per la strada della Libert\u00e0 (\u2026)\u00bb.", "Questo \u00e8 un contenuto fuorviante che veicola una notizia falsa.", "La foto \u00e8 vera, ma non mostra la manifestazione svoltasi a Berlino il primo agosto 2020, chiamata \u201cGiornata della libert\u00e0\u201d dagli organizzatori e organizzata contro le restrizioni per contrastare la pandemia di Covid-19 (ritenute un attacco alle libert\u00e0 personali).", "L\u2019immagine oggetto della nostra analisi, infatti, mostra una momento della manifestazione del 6 giugno scorso svoltasi nella capitale tedesca contro il razzismo, come si pu\u00f2 verificare qui ."], "category": "Fuori Contesto", "publish_date": "2020-08-04", "tags": ["#verabot", "berlino", "covid-19", "germania", "giornata della libert\u00e0", "nuovo coronavirus sars-cov-2"], "links": ["https://www.facebook.com/photo.php?fbid=10224833297005362&set=a.10221060681252326&type=3&theater", "https://www.bbc.com/news/av/world-europe-53622798/coronavirus-german-day-of-freedom-challenges-restrictions", "https://www.t-online.de/nachrichten/deutschland/innenpolitik/id_88010954/-black-lives-matter-zehntausende-menschen-gehen-in-deutschland-auf-die-strasse.html"]}
{"url": "https://facta.news/notizia-falsa/2020/08/04/nessun-giornale-tedesco-ha-mai-titolato-lafrica-si-trasferisce-in-italia-la-terra-promessa-dove-vivono-gli-idioti/", "title": "Nessun giornale tedesco ha mai titolato \u00abL\u2019Africa si trasferisce in Italia, la terra promessa dove vivono gli idioti\u00bb", "content": ["Marted\u00ec 4 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine , pubblicata il 30 luglio su Facebook, secondo cui un non meglio precisato \u00abquotidiano tedesco\u00bb avrebbe pubblicato un articolo dal titolo \u00abAfrika im Aufbruch nach Italien und weiter ins gelobte Land wo die Idioten leben\u00bb, ovvero (nella traduzione fornita nella stessa immagine) \u00abL\u2019Africa si trasferisce in Italia, la terra promessa dove vivono gli idioti\u00bb.", "L\u2019immagine \u00e8 accompagnata da una didascalia, che recita: \u00abEcco come ci vedono in Europa e hanno ragione.", "Grazie al governo che gli italiani hanno votato e che sostengono\u00bb.", "Si tratta di un\u2019immagine falsa, contenente peraltro una traduzione sbagliata.", "L\u2019immagine oggetto di verifica circola sui social network italiani dal mese di settembre 2019, quando il contenuto fu per la prima volta verificato dai fact-checker di Butac.", "La ricerca Google del titolo tedesco presente nell\u2019immagine non restituisce alcun risultato all\u2019infuori del gi\u00e0 citato articolo di Butac, mentre grazie all\u2019aiuto di alcuni traduttori germanofoni scopriamo che la frase, dalla sintassi tedesca piuttosto precaria, non vuol dire \u00abL\u2019Africa si trasferisce in Italia, la terra promessa dove vivono gli idioti\u00bb \u2013 come riportato su Facebook \u2013, ma bens\u00ec \u00abL\u2019Africa si sposta verso l\u2019Italia e prosegue verso la terra promessa dove vivono gli idioti\u00bb.", "Non \u00e8 chiaro se il titolo arrivi da una pubblicazione minore in lingua tedesca non indicizzata su Google o sia puramente frutto di disinformazione.", "Comunque sia, il riferimento non \u00e8 (solo) all\u2019Italia ma pi\u00f9 in generale all\u2019Europa (e dunque forse perfino alla Germania), la \u201cterra promessa\u201d nella cui direzione si sposterebbero i migranti."], "category": "Notizia Falsa", "publish_date": "2020-08-04", "tags": ["africa", "germania", "immigrazione"], "links": ["https://www.facebook.com/photo.php?fbid=10223160625353618&set=a.4373260379308&type=3&theater", "https://www.butac.it/italiani-idioti/", "https://www.google.com/search?sxsrf=ALeKk02m_ozWSxUCEQjlCgMTAWEFX91ikg%3A1596551036155&ei=fG8pX5WYCdSR8gLTlbiYAw&q=%22afrika+im+aufbruch+nach+italien+und+weiter+ins+gelobte+land+wo+die+idioten+leben%22&oq=%22afrika+im+aufbruch+nach+italien+und+weiter+ins+gelobte+land+wo+die+idioten+leben%22&gs_lcp=CgZwc3ktYWIQAzoECCMQJ1CuEVjSLGDlLmgBcAB4AIABbogBhQOSAQMyLjKYAQCgAQGqAQdnd3Mtd2l6wAEB&sclient=psy-ab&ved=0ahUKEwiVxoCL4IHrAhXUiFwKHdMKDjMQ4dUDCAw&uact=5"]}
{"url": "https://facta.news/notizia-falsa/2020/08/07/questo-video-che-mostra-un-missile-colpire-il-porto-di-beirut-e-falso/", "title": "Questo video che mostra un missile colpire il porto di Beirut \u00e8 falso", "content": ["Il 6 agosto \u00e8 stato pubblicato su Facebook un video intitolato: \u00abNuovo video dove SI VEDE BENISSIMO IL MISSILE CHE HA CAUSATO L`ESPLOSIONE A #BEIRUT\u00bb.", "Nelle immagini, con colori in negativo, si vede un missile apparire dalla sinistra, in alto dell\u2019inquadratura, e colpire il porto di Beirut, in Libano.", "Questa notizia \u00e8 per\u00f2 falsa: il video infatti \u00e8 stato modificato.", "Nel filmato originale, che mostra gli attimi subito precedenti la grande esplosione del 4 agosto a Beirut, non compare nessun missile, come si pu\u00f2 verificare qui .", "Inoltre, Hany Farid, professore all\u2019Universit\u00e0 di Berkeley in California esperto di analisi forense digitale, ha confermato all\u2019 Associated Press che il missile che appare nel video \u00e8 \u00abovviamente falso\u00bb."], "category": "Notizia Falsa", "publish_date": "2020-08-07", "tags": ["beirut", "libano", "missile"], "links": ["https://www.facebook.com/samerinokhalifa/videos/10224039739249105/", "https://www.ilpost.it/2020/08/04/esplosione-beirut/", "https://arabic.cnn.com/middle-east/article/2020/08/04/lebanon-casualties-explosion-beirut-port", "https://apnews.com/afs:Content:9190615875"]}
{"url": "https://facta.news/notizia-falsa/2020/08/04/non-e-vero-che-giorgio-napolitano-ha-una-pensione-di-96mila-euro-al-mese/", "title": "Non \u00e8 vero che Giorgio Napolitano ha una pensione di 96mila euro al mese", "content": ["Il 2 agosto su Facebook \u00e8 stata pubblicata una foto che ritrae Giorgio Napolitano con un testo in cui si afferma che l\u2019ex presidente della Repubblica avrebbe un assegno mensile di 96 mila euro al mese.", "In un anno, quindi, Napolitano percepirebbe una pensione di oltre un milione di euro.", "Questa \u00e8 una notizia falsa che circola in rete da almeno due anni.", "Come abbiamo ricostruito in un precedente articolo su un altro meme di disinformazione legato sempre a Giorgio Napolitano, durante gli anni della sua presidenza (dal 2006 al 2015), l\u2019ex presidente ha ricevuto un\u2019indennit\u00e0 di circa 240 mila euro lordi all\u2019anno .", "\u00c8 impossibile quindi che Napolitano possa percepire una pensione quadrupla rispetto al suo compenso.", "Nel 2015, inoltre, il Fatto Quotidiano ha riportato che Napolitano percepiva una pensione di circa 15 mila euro al mese, cio\u00e8 poco meno di 200 mila euro all\u2019anno.", "Infine, nel 2019, l\u2019ex presidente della Repubblica ha dichiarato un reddito imponibile di 121 mila euro."], "category": "Notizia Falsa", "publish_date": "2020-08-04", "tags": ["giorgio napolitano"], "links": ["https://www.facebook.com/photo.php?fbid=936342696863025&set=gm.1637204786444364&type=3&theater", "https://facta.news/notizia-falsa/2020/04/03/no-napolitano-a-fine-mese-non-prende-96-mila-euro-di-pensione/", "https://pagellapolitica.it/bufale/show/732/notizia-falsa-giorgio-napolitano-e-gli-880-mila-euro-allanno", "http://presidenti.quirinale.it/elementi/Continua.aspx?tipo=Comunicato&key=16464", "https://www.ilfattoquotidiano.it/2015/01/13/napolitano-pensione-dorata-dal-maggiordomo-chaffeur-allufficio-100-mq/1336887/", "http://www.senato.it/application/xmanager/projects/leg18/file/repository/documentaz_patr_17/2019/Napolitano_2019.pdf"]}
{"url": "https://facta.news/fuori-contesto/2020/08/04/no-questa-foto-che-mostra-quattro-persone-trasportare-un-animale-morto-non-e-stata-scattata-ad-agosto-2020/", "title": "No, questa foto che mostra quattro persone trasportare un animale morto non \u00e8 stata scattata ad agosto 2020", "content": ["Il 2 agosto su Facebook \u00e8 stata pubblicata una foto in cui si vedono quattro persone nere trasportare a mano un animale morto lungo una strada.", "L\u2019immagine \u00e8 accompagnata da questo testo: \u00abTangenziale di Palermo, Agosto 2020.", "Scene di ordinaria follia ai tempi del governo giallorosso.", "Avremo buona memoria\u00bb.", "Questo \u00e8 un contenuto fuorviante che veicola una notizia falsa.", "La foto oggetto della nostra analisi non \u00e8 stata scattata ad agosto 2020 ai tempi del governo Conte II ( in carica dal 5 settembre 2019 a oggi).", "L\u2019immagine infatti \u00e8 stata condivisa sui social a partire dal 4 luglio 2019 , cio\u00e8 durante il governo Conte I, sostenuto dalla maggioranza parlamentare Lega e Movimento 5 stelle.", "Inoltre, secondo le condivisioni della scorsa estate della foto in questione, la scena si sarebbe verificata in Calabria e mostrerebbe dei migranti trasportare un capra o un montone ."], "category": "Fuori Contesto", "publish_date": "2020-08-04", "tags": ["calabria", "immigrazione", "migranti"], "links": ["https://www.facebook.com/photo.php?fbid=1982478551889802&set=a.394671077337232&type=3&theater", "http://www.governo.it/it/i-governi-dal-1943-ad-oggi/xviii-legislatura-dal-23-marzo-2018/governo-conte-ii/12715", "https://www.facebook.com/Riggitani/photos/a.1823190021279909/2256457424619831/?type=3&theater", "https://www.facebook.com/photo.php?fbid=1324762587680545&set=basw.AbptAWEARX7RBW_hvwvwoaH9W_Wqjq3LsnPQDn9sYc3iedvbU5C_FwlfHpEF1FJ2ycbwE5-42rxPysC3kLTeDf7GuVXpTwio86XQHftHiWrYe-33cAoXkgiSIqcxa5fUuWFnTRVK8MvzJaqCYFA2f1O2iUcavIvU3Qy3mao30A0v1oPA7GCvPMxeT-ytEBdIRqs.1238158248372.1324762587680545.3700780866618165.119239688958884.111415612731283.1561578984153281&type=1&opaqueCursor=Abp2yP3ftGbyRxwdAl1N5Sx0il_mvO-HNAl-wd8lzOUkl5cdA40xhpwgd5OpQT7ZCGyQwDCErnYtupGybUZ-qGsgjTBSMUxCptKhUq9tMd-IFkL1eBOdhC4KViuh9Qemy7D01qC1rKU2yNsw7039HugIxYMstwObXEvSEvJF4JcNHAk3tiGa9F6WOZkjxVDhT5q7znhipoo9mX6QiEDHWUdN5zJUw0SBDS9e3Dfvk1MvVjxwS_Y7to2iWlUa7g0OQ19q5_QF1uOPXxSSRY5LXObnalSpNbFM6Vf1DueK7pKNfFoll39GcGfcSA5JgHRFh_RRI7pHPoI3qltFm891_Dq6yI2xu7Vyxupo3PW25flP7NGmdcJciD_i3JrC_vhWEoTh1bax9KToC4RRvBhJOOiVjyhDPh-WnhLArM87Ryozyfr-o3EcYbZO-oQj6rll3b1gFVxl1Rzi9jxEvUvpTKdQwKOXU_6tbfQzFpOteGUb_x32KZBpnjHFVtv_maymMYnc8VrmIeym3tj4nmLPKXKvlaU6q2dpSKBsgQuLzCJaGH7S5ZaI3HwkcI3zVZhtrId8SQnymhpBs0GU_zd032jQ&theater"]}
{"url": "https://facta.news/fuori-contesto/2020/07/28/questa-immagine-non-e-la-copertina-dellultimo-album-di-lady-gaga-e-non-centra-ladrenocromo/", "title": "Questa immagine non \u00e8 la copertina dell\u2019ultimo album di Lady Gaga e non c\u2019entra l\u2019adrenocromo", "content": ["Il 21 luglio 2020 su Facebook \u00e8 stata pubblicata una foto che mostra la cantante e attrice Lady Gaga con una goccia di sangue fuoriuscire dalla bocca ed il collo insanguinato.", "Nella foto, seduti accanto a Lady Gaga, compaiono anche tre bambini con i capelli biondi immortalati mentre dal biberon bevono una bevanda di color rosso scuro.", "La foto \u00e8 accompagnata da un commento, scritto da chi ha pubblicato il contenuto su Facebook: \u00abLady Gaga e il suo nuovo album intitolato \u201cChromatica\u201d per celebrare l\u2019 #Adrenocromo \u00bb.", "Il riferimento \u00e8 a QAnon , teoria del complotto sviluppata dell\u2019estrema destra statunitense secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Alcuni sostenitori di questa cospirazione credono che l\u2019adrenocromo, un composto chimico, sia una droga dell\u2019\u00e9lite e che per ottenerla sia necessario torturare e uccidere bambini.", "Questo contenuto \u00e8 fuorviante e veicola una notizia falsa.", "Andiamo con ordine.", "L\u2019album Chromatica di Lady Gaga \u00e8 uscito ufficialmente il 29 maggio 2020 e la copertina non \u00e8 quella dell\u2019immagine pubblicata nel post oggetto della nostra analisi, come si pu\u00f2 vedere di seguito.", "La stessa cantante aveva spiegato il significato dell\u2019immagine copertina del suo nuovo album: \u00abL\u2019onda disegnata sulla copertina di Chromatica \u00e8 il simbolo matematico del suono e rappresenta la musica di questo album, che mi ha guarita e permesso di andare avanti\u00bb.", "L\u2019immagine oggetto della nostra analisi \u00e8 stata prodotta invece nel 2015 per la serie televisiva statunitense horror intitolata American Horror Story .", "In un\u2019episodio della quinta stagione, Lady Gaga ha infatti interpretato il personaggio di una contessa infettata da un virus che la portava a nutrirsi di sangue, come si pu\u00f2 verificare qui e qui ."], "category": "Fuori Contesto", "publish_date": "2020-07-28", "tags": ["chromatica", "lady gaga", "musica"], "links": ["https://www.facebook.com/photo.php?fbid=288234092500139&set=a.102494531074097&type=3&theater", "https://www.facebook.com/hashtag/adrenocromo?__eep__=6&epa=HASHTAG", "https://www.nytimes.com/2018/08/01/us/politics/what-is-qanon.html", "https://eu.usatoday.com/story/news/nation/2020/07/22/what-is-qanon-conspiracy-theory/5486724002/", "https://www.vanityfair.it/experienceis/intrattenimento/2020/05/29/5-cose-nuovo-album-lady-gaga-chromatica", "https://tv.badtaste.it/2015/08/american-horror-story-hotel-lo-stile-della-contessa-gaga-e-nuovi-dettagli/", "https://www.vanityfair.it/show/tv/15/10/07/serie-tv-american-horror-story-hotel-lady-gaga"]}
{"url": "https://facta.news/notizia-falsa/2020/07/28/no-mel-gibson-non-ha-detto-che-gli-studi-di-hollywood-sono-intrisi-di-sangue-di-bambini-innocenti/", "title": "No, Mel Gibson non ha detto che \u00abgli studi di Hollywood sono intrisi di sangue di bambini innocenti\u00bb", "content": ["Il 19 luglio 2020 su Facebook \u00e8 stato pubblicato un post in cui si legge che l\u2019attore statunitense Mel Gibson il 23 dicembre 2018 avrebbe rilasciato le seguenti dichiarazioni: \u00abGli studi di Hollywood sono intrisi di sangue di bambini innocenti. [\u2026] Le \u00e9lites di Hollywood sono un nemico dell\u2019umanit\u00e0 che agisce continuamente in contrasto con i nostri migliori interessi infrangendo ogni tab\u00f9 dato da Dio all\u2019uomo, inclusa la santit\u00e0 dei bambini\u00bb.", "Questa dichiarazione non trova riscontro in nessuna testata nazionale e internazionale, n\u00e9 in nessun comunicato ufficiale dell\u2019attore.", "Inoltre, un portavoce di Mel Gibson, contattato dalla Reuters , ha chiarito che queste dichiarazioni \u00absono false al 100%\u00bb.", "Sempre grazie al lavoro svolto dai colleghi di Reuters , sappiamo che le false dichiarazioni sono state pubblicate originariamente il 30 novembre 2017 da YourNewsWire , sito inserito da CBS News tra quelli che pubblicano bufale e, quindi, non del tutto affidabile.", "\u00c8 infine utile specificare che questa bufala rientra nei casi di disinformazione legati a QAnon , la teoria del complotto sviluppata dell\u2019estrema destra statunitense secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Facta si \u00e8 gi\u00e0 occupata di un caso simile."], "category": "Notizia Falsa", "publish_date": "2020-07-28", "tags": ["cinema", "hollywood", "mel gibson", "qanon"], "links": ["https://www.facebook.com/photo.php?fbid=282342039700448&set=basw.Abq9_eAnii8eB1MU9ceUwuKfeK6Gk9GS8KrYix7ZzM4y88Q27NDwp-5BmKvAAfTtaHIcL5WH7dYoB1SLrvesf8JdkNjs5CPn5eqvXUol_PRIu2LnA8prh4--rTYPaqHuabwui6bgC7xo6AmcuMx0JYohmJrlYik1phPw-0bdyxuB5B6eQexn9_13zSESVDtS4EiegxWEkWJvUeRYeg9NRFZ5F_--bh-QO_nYonad3r7JXQ.282342039700448.10223911487405970.4101990189842308.4171164206258239.850882382097556.2591628817833777.3103140396398317.10219478255844900.10219478255164883&type=1&opaqueCursor=AbpXEAaS0VgsB0aHgWrZp1xI3Y-6LZtxvfOgKUfuuOPAhfxHswa-DnQHzPa5z9ErHy8Geb3ndFNF66OiwzblkOPB_-P-3bPkI28_KqPlKKDAjiY3VJ_eB0fgh6fmJS-JzxscNgOzWQme_SJbdtCIBWW8H8PJZWve5oZladEbKUHao7uCZ5590R7uSsDD8LAAu02YiJ6zSqkxiPtHeINw0KhfN4NJhXF4pp9uWW69_vkVsWPtwUDTB5ZLo8v8pfn0fgtCLRfJ25cxlDtZtaHoKiuQxBGD-ei1YfCq6tIGvBipb3YbWMFQfy-BCDCqpKzlD4-shnqMSCLo9lCclvaE4YZ7kMiLgoSB5_WYrq4bJL2nfFHofvibeArah5F4gfqmdc8iY0uYZ4TB_EmBFpQPIfMjzNVmypJHjt2Jn3fYgZaLjksua_m3AGytnffGa_ygBnom_RqE0ROrUEUlOSY1rF-VwjKMKDtIlyezbz8VW4fczObTUnKPFPFKYmdPaHgRWufoxpn1pjXKvRGljs64ScqAVySz7q76K7VJgOBwxcLFKZY2SP3te8NMo1eortBHME_TgXqXUEgvakzmUqJaGav9Nie_7-uGHlwd8jxJROVLZowwWHHQ4xcc8BmzIeCt9UwuCgKNorJRNI0O6__QgftzMkEbrsJ4eGeyFutT_smG9doZ77-csSP3MGO_OgZtSPcIF8GcXrgTAaTvdAQYhppJLg8xgDTshimQAtfIYQCwjzF9pdIB6oNB53s8XoObNg0&theater", "https://www.reuters.com/article/uk-factcheck-mel-gibson-quote-hollywood/fact-checkfalsemel-gibsonquote-onhollywood-idUSKCN24O20H", "http://archive.is/SuTTt", "https://www.cbsnews.com/pictures/dont-get-fooled-by-these-fake-news-sites/5/", "https://www.nytimes.com/2018/08/01/us/politics/what-is-qanon.html", "https://facta.news/fuori-contesto/2020/07/28/questa-immagine-non-e-la-copertina-dellultimo-album-di-lady-gaga-e-non-centra-ladrenocromo/"]}
{"url": "https://facta.news/fuori-contesto/2020/07/28/no-queste-foto-non-mostrano-degli-scheletri-di-giganti/", "title": "No, queste foto non mostrano degli scheletri di giganti", "content": ["Il 14 giugno 2020 su Facebook sono state pubblicate tre foto che mostrano tre scheletri.", "Le immagini sono accompagnate da questo commento, scritto da chi ha pubblicato il contenuto su Facebook: \u00abFoto di scheletri di umana specie gigante\u00bb.", "Si tratta di una notizia falsa.", "Andiamo con ordine.", "La prima foto \u2013 in cui si vedono diverse persone intorno ai resti di due teschi molto grandi \u2013 e la seconda foto \u2013 dove compaiono due operai apparentemente sopra ad un teschio gigante \u2013 sono in realt\u00e0 elaborazioni digitali prodotte per un concorso online che invita i partecipanti a creare delle immagini fasulle a tema archeologico, come si pu\u00f2 verificare qui .", "La terza immagine \u2013 che mostra tre persone intorno ad uno scheletro intero di grandi dimensioni \u2013 \u00e8 anche in questo caso una creazione digitale elaborata dall\u2019utente Whitmath57 per il contest Worth 1000 che invitava i partecipanti a creare immagini giocando con dimensioni e prospettiva."], "category": "Fuori Contesto", "publish_date": "2020-07-28", "tags": ["archeologia", "concorso fotografico", "giganti", "scheletri giganti"], "links": ["https://www.facebook.com/groups/494817267553157/permalink/1120555864979291/", "https://www.designcrowd.com/community/contest.aspx?id=1676758", "https://www.designcrowd.com/design/8854061", "https://blog.designcrowd.com/article/898/worth1000-on-designcrowd?src=w1k"]}
{"url": "https://facta.news/notizia-falsa/2020/07/29/questa-copertina-del-times-dedicata-a-giuseppe-conte-e-falsa/", "title": "Questa copertina del \u00abTimes\u00bb dedicata a Giuseppe Conte \u00e8 falsa", "content": ["Il 28 luglio 2020 su Facebook \u00e8 stata pubblicata un\u2019immagine che mostra la copertina di una rivista chiamata \u00abTimes\u00bb\u00a0con una foto del presidente del Consiglio Giuseppe Conte e il titolo \u00abSic transit gloria mundi \u2013 The man who will be king\u00bb.", "Sotto l\u2019immagine \u00e8 stata riportata una traduzione in italiano scorretta \u00abRaccoglie gloria dal mondo\u00bb e \u00abL\u2019uomo che diventa re\u00bb; quella corretta \u00e8\u00a0\u00abCos\u00ec passa la gloria del mondo \u2013 L\u2019uomo che sar\u00e0 re \u00bb .", "L\u2019immagine oggetto della nostra analisi \u00e8 in realt\u00e0 falsa.", "La rivista ricalca \u2013 in modo errato \u2013 il nome della celebre testata americana Time .", "Nelll\u2019immagine oggetto della nostra verifica, al di sopra della copertina, viene riportato un messaggio che fa capire che si tratta di uno contenuto ipotetico e non reale.", "Leggiamo: \u00abCome sarebbe Conte sulla copertina del Times \u00bb."], "category": "Notizia Falsa", "publish_date": "2020-07-29", "tags": ["giuseppe conte"], "links": ["https://www.facebook.com/photo.php?fbid=10213770575817076&set=gm.345563123111735&type=3&theater", "http://time.com/"]}
{"url": "https://facta.news/notizia-falsa/2020/07/29/no-heineken-non-sta-mettendo-in-palio-scorte-di-birra-gratis-per-un-mese/", "title": "No, Heineken non sta mettendo in palio scorte di \u00abbirra gratis per un mese\u00bb", "content": ["Mercoled\u00ec 29 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un messaggio, circolato sulla nota app di messaggistica istantanea, che annuncia un concorso bandito dall\u2019azienda olandese produttrice di birra Heineken, con in palio scorte di \u00abbirra gratis per un mese\u00bb.", "Il messaggio diffuso su WhatsApp recita \u00abGuarda!!", "Ci ho appena provato!!", "Sbrigati prima che finiscono\u00bb e contiene il link al sito web heineken.IIlI.best (non collegato al marchio Heineken), che a sua volta conduce a una pagina chiamata \u00ab\u00a1Gana un ano de cerveza gratis!\u00bb, ovvero \u00abVinci un anno di birra gratis\u00bb in spagnolo.", "Si tratta di un messaggio falso, diffuso con lo scopo di ottenere informazioni sugli utenti.", "Invitiamo quindi i nostri lettori a non cliccare sul link riportato nel messaggio, non trattandosi della pagina web ufficiale dell\u2019azienda.", "Come spesso capita in questi casi, il sito web richiede la compilazione di un sondaggio, informazioni che possono essere rivendute o utilizzate per effettuare truffe telematiche.", "Il messaggio \u00e8 iniziato a circolare in lingua inglese nel mese di aprile 2020 ( qui e qui , ad esempio), ma come riportato dal sito Bufale.net , varianti simili della catena esistono fin dal 2018.", "In quella circostanza l\u2019azienda di birra olandese fu costretta a intervenire con un comunicato sul suo sito ufficiale, in cui denunciava la truffa e negava ogni collegamento con l\u2019iniziativa.", "Il consiglio, come sempre, \u00e8 di servirsi esclusivamente dei canali ufficiali dell\u2019azienda , gli unici deputati a diffondere promozioni ed eventuali concorsi a premi"], "category": "Notizia Falsa", "publish_date": "2020-07-29", "tags": ["birra", "catena whatsapp", "heineken", "truffa"], "links": ["https://twitter.com/YoureTheVictim/status/1252575352951537664?s=20", "https://twitter.com/Si1ence/status/1252610178974957570?s=20", "https://www.bufale.net/bufala-heineken-regala-4-barili-birra-5-lt-festeggiare-140esimo-compleanno/", "https://www.heinekenholding.com/newsroom/notices/scam-alert-phishing-beer-promotion", "http://www2.heineken.com"]}
{"url": "https://facta.news/fuori-contesto/2020/07/29/no-questa-foto-non-mostra-lady-gaga-insieme-ad-un-modello-poi-assassinato-durante-un-rituale-satanico/", "title": "No, questa foto non mostra Lady Gaga insieme ad un modello poi assassinato durante un rituale satanico", "content": ["Il 22 luglio 2020 su Facebook \u00e8 stata pubblicata una foto che mostra la cantante e attrice Lady Gaga in uno spazio aperto e in compagnia di altre persone mentre osserva un ragazzo nudo e con il corpo semi dipinto appoggiato ad un albero.", "Lo scatto \u00e8 accompagnato da un commento, scritto da chi ha pubblicato il contenuto su Facebook, in cui si sostiene che la cantante statunitense sarebbe ospite dell\u2019artista Marina Abramovic, la quale avrebbe organizzato un rituale satanico \u00abper celebrit\u00e0, politici, dirigenti d\u2019azienda ed eccetera\u00bb.", "La vittima di questo rituale sarebbe l\u2019uomo nudo e si tratterebbe del \u00abgiovane modello Ryan Singleton\u00bb, trovato successivamente \u00abassassinato subito dopo aver rimosso tutti i suoi organi\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "La foto oggetto della nostra analisi \u00e8 reale ed \u00e8 stata scattata il 27 luglio 2013 e mostra Lady Gaga, Marina Abramovic e il fondatore del Watermill Center (un centro per le arti) Robert Wilson, durante un evento benefico per giovani artisti a Water Mill, New York (Stati Uniti d\u2019America), come si pu\u00f2 verificare qui e qui .", "Per quanto riguarda la persona nuda immortalata nella foto, non si tratta di Ryan Singleton, modello di 24 anni il cui cadavere \u00e8 stata trovato privo di alcuni organi il 21 settembre 2013 in California, dopo essere scomparso il 9 luglio durante un viaggio verso Los Angeles.", "L\u2019evento artistico che ha visto ospite Lady Gaga e oggetto della nostra analisi,+ si \u00e8 svolto al Watermill Center il 23 luglio 2013, cio\u00e8 14 giorni dopo la scomparsa di Singleton.", "Inoltre, la stessa bodypainter che aveva lavorato all\u2019evento nel centro per le arti di Wilson ha dichiarato che il modello nella foto non era il giovane trovato poi morto.", "\u00c8 infine utile specificare che questa bufala rientra nei casi di disinformazione legati a QAnon , la teoria del complotto sviluppata dell\u2019estrema destra statunitense secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Facta si \u00e8 gi\u00e0 occupata di casi simili ( qui e qui )."], "category": "Fuori Contesto", "publish_date": "2020-07-29", "tags": ["lady gaga", "qanon", "ryan singleton"], "links": ["https://www.facebook.com/photo.php?fbid=1235577426793640&set=a.158111487873578&type=3&theater", "https://www.watermillcenter.org/", "https://www.dailymail.co.uk/tvshowbiz/article-2380831/Lady-Gaga-nonchalant-as-eats-fake-blood-womans-naked-body-art-show.html", "https://www.gettyimages.it/detail/fotografie-di-cronaca/lady-gaga-attends-the-20th-annual-watermill-fotografie-di-cronaca/175010971?adppopup=true", "https://www.imdb.com/name/nm5957673/bio", "https://www.foxnews.com/us/mystery-in-death-valley-few-answers-in-case-of-atlanta-man-found-dead-in-california-desert", "https://www.nytimes.com/2018/08/01/us/politics/what-is-qanon.html", "https://facta.news/fuori-contesto/2020/07/28/questa-immagine-non-e-la-copertina-dellultimo-album-di-lady-gaga-e-non-centra-ladrenocromo/", "https://facta.news/fuori-contesto/2020/07/28/questa-immagine-non-e-la-copertina-dellultimo-album-di-lady-gaga-e-non-centra-ladrenocromo/", "https://facta.news/notizia-falsa/2020/07/28/no-mel-gibson-non-ha-detto-che-gli-studi-di-hollywood-sono-intrisi-di-sangue-di-bambini-innocenti/"]}
{"url": "https://facta.news/fuori-contesto/2020/07/30/no-questa-foto-non-mostra-il-senatore-usa-chuck-schumer-mentre-bacia-una-bambina/", "title": "No, questa foto non mostra il senatore Usa Chuck Schumer mentre bacia una bambina", "content": ["Il 18 luglio 2020 su Facebook \u00e8 stata pubblicata la foto di un uomo che sembra baciare una bambina.", "L\u2019immagine \u00e8 accompagnata da questo commento, scritto in lingua inglese: \u00abChuck Schumer kissing this child on Epstein island !!! (\u2026)\u00bb.", "Il riferimento \u00e8 al senatore degli Stati Uniti d\u2019America appartenente al partito democratico Chuck Schumer e a Jeffrey Epstein, imprenditore suicida accusato di\u00a0abusi sessuali, perpetrati nelle sue propriet\u00e0 nelle isole caraibiche , e traffico internazionale di minorenni.", "Il contenuto oggetto della nostra analisi \u00e8 per\u00f2 fuorviante e veicola una notizia falsa.", "Come hanno verificato i colleghi di diversi siti di fact-checking statunitensi ( qui , qui e qui ), l\u2019uomo immortalato nella foto oggetto della nostra analisi non \u00e8 Schumer.", "Un portavoce del senatore ha anche smentito a PolitiFact la notizia.", "La foto in questione \u2013 di cui non si conosce al momento la provenienza precisa e il contesto \u2013 \u00e8 apparsa per la prima in volta in rete a giugno 2019.", "In questa occasione si parlava genericamente di pedofilia e non c\u2019era alcun riferimento all\u2019identit\u00e0 del soggetto ripreso o a dove era stata scattata, come si pu\u00f2 leggere qui .", "Mesi dopo, spiega Snopes , l\u2019immagine ha iniziato poi a circolare insieme ad una didascalia in cui si sosteneva , senza riscontri e prove, che la scena mostrata si era verificata in Gambia, in Africa.", "A luglio 2020, infine, diversi utenti online hanno utilizzato l\u2019immagine e sostenuto che l\u2019uomo ripreso mentre baciava una bambina era il senatore Schumer.", "\u00c8 infine utile specificare che questa bufala rientra nei casi di disinformazione legati a QAnon , la teoria del complotto sviluppata dell\u2019estrema destra statunitense secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Facta si \u00e8 gi\u00e0 occupata di casi simili ( qui , qui e qui )."], "category": "Fuori Contesto", "publish_date": "2020-07-30", "tags": ["chuck schumer", "jeffrey epstein", "minori", "qanon", "stati uniti america"], "links": ["https://www.facebook.com/photo.php?fbid=127484799021484&set=a.108099624293335&type=3&theater", "https://www.schumer.senate.gov/about-chuck", "https://www.corriere.it/cronache/20_gennaio_16/espstein-nuove-accuse-abusi-fino-2018-ragazza-tento-fuggire-nuoto-f2eaceca-383c-11ea-9d38-85b3dab5d683.shtml", "https://www.politifact.com/factchecks/2020/jul/18/viral-image/photo-man-kissing-child-absolutely-not-senator/?fbclid=IwAR1uhs-TxmR2HkI3Wywe7BYU4cdaGb5SWFCGrfFXwLwNkUXtYj9OqoB83LI", "https://www.snopes.com/fact-check/chuck-schumer-kissing-a-girl/", "https://misbar.com/en/factcheck/2020/07/27/fake-photo-of-chuck-schumer-kissing-young-girl", "https://www.politifact.com/factchecks/2020/jul/18/viral-image/photo-man-kissing-child-absolutely-not-senator/?fbclid=IwAR1uhs-TxmR2HkI3Wywe7BYU4cdaGb5SWFCGrfFXwLwNkUXtYj9OqoB83LI", "http://archive.vn/LvXGZ", "https://www.snopes.com/fact-check/chuck-schumer-kissing-a-girl/", "https://www.facebook.com/focusongambia/posts/933769893722825", "https://www.nytimes.com/2018/08/01/us/politics/what-is-qanon.html", "https://facta.news/fuori-contesto/2020/07/28/questa-immagine-non-e-la-copertina-dellultimo-album-di-lady-gaga-e-non-centra-ladrenocromo/", "https://facta.news/fuori-contesto/2020/07/28/questa-immagine-non-e-la-copertina-dellultimo-album-di-lady-gaga-e-non-centra-ladrenocromo/", "https://facta.news/notizia-falsa/2020/07/28/no-mel-gibson-non-ha-detto-che-gli-studi-di-hollywood-sono-intrisi-di-sangue-di-bambini-innocenti/", "https://facta.news/fuori-contesto/2020/07/29/no-questa-foto-non-mostra-lady-gaga-insieme-ad-un-modello-poi-assassinato-durante-un-rituale-satanico/"]}
{"url": "https://facta.news/notizia-falsa/2020/07/28/la-bufala-della-casa-pignorata-ad-un-anziano-italiano-e-data-ad-un-pregiudicato-africano/", "title": "La bufala della casa pignorata ad un anziano italiano e data ad un pregiudicato africano", "content": ["Il 27 luglio 2020 su Facebook \u00e8 stata pubblicata un\u2019immagine con all\u2019interno due foto e diverse scritte.", "La prima immagine mostra, stando a quanto riportato, un africano di nome Abimola, un \u00abcongolese pregiudicato\u00bb di 36 anni che vivrebbe in un bilocale messo a disposizione dal comune in cui risiede (non viene specificato di quale citt\u00e0 si tratterebbe).", "La seconda foto immortala invece un signore anziano e, sempre stando a quanto scritto, si chiamerebbe Riccardo, avrebbe 78 anni, sarebbe un incensurato piemontese, che \u00abvive in un parco\u00bb da due mesi perch\u00e9 lo Stato gli avrebbe pignorato la casa.", "Questa notizia non trova riscontro in nessuna testata nazionale e locale.", "\u00c8 pertanto frutto di fantasia.", "Per quanto riguarda la foto del signore anziano: il sito di fact-checking Bufale.net ha verificato che non mostra un anziano piemontese, ma si tratterebbe di un signore deceduto e vissuto a Calitri, un comune campano.", "Le false storie del pregiudicato congolese e dell\u2019anziano piemontese erano state diffuse nel 2014, come si pu\u00f2 vedere qui .", "In quell\u2019occasione, per\u00f2, erano state utilizzate altre foto: per l\u2019africano era stato preso il volto dell\u2019attore americano Chris Tucker, mentre per l\u2019uomo anziano era stata utilizzata un\u2019immagine del serial killer statunitense Charles Manson.", "Nel 2019 la falsa notizia era tornata a circolare in rete, con dei nomi differenti: il congolese si chiamava Ubuntu, mentre l\u2019anziano signore italiano Carlo."], "category": "Notizia Falsa", "publish_date": "2020-07-28", "tags": ["immigrazione", "immobili", "pignoramento"], "links": ["https://www.facebook.com/CuoreInfinitoWJ/photos/a.2364598506923878/3404199199630465/?type=3&theater", "https://www.bufale.net/bufala-acchiappalike-il-meme-di-abimola-e-riccardo-solo-in-italia-e-una-vergogna/", "https://www.bufale.net/bufala-immigrati-contro-pensionati-bufale-net/", "https://pagellapolitica.it/bufale/show/687/notizia-falsa-il-pregiudicato-congolese-ubuntu-e-lincensurato-piemontese-di-nome-carlo"]}
{"url": "https://facta.news/immagine-modificata/2020/07/23/luomo-di-questa-foto-non-tiene-in-mano-un-cartello-con-scritto-via-litagliani-dalitaglia/", "title": "L\u2019uomo di questa foto non tiene in mano un cartello con scritto \u00abVia litagliani dal\u2019Itaglia\u00bb", "content": ["Il 20 luglio\u00a0su Facebook \u00e8 stata pubblicata una foto che mostra un uomo immigrato che sorregge un cartello che riporta la scritta \u00abVia litagliani dal\u2019Itaglia La tera e di tuti\u00bb.", "Ad accompagnare la fotografica, c\u2019\u00e8 un commento scritto da chi ha pubblicato il contenuto e che riporta diversi insulti nei confronti delle persona che compare nella foto.", "La foto \u00e8 stata in realt\u00e0 modificata e veicola una notizia falsa.", "Nella foto reale \u2013 scattata a ottobre 2016 a Pian di Massiano, in Umbria \u2013 il cartello in mano all\u2019uomo contiene un messaggio di protesta (\u00abAssociazione di Arci merda per noi non daccordo\u00bb) contro l\u2019 Arci locale.", "L\u2019Arci aveva proposto di sostituire i contanti per gli alimenti con dei buoni pasto, come si pu\u00f2 leggere qui ."], "category": "Immagine Modificata", "publish_date": "2020-07-23", "tags": ["migranti"], "links": ["https://www.facebook.com/photo.php?fbid=302550920869354&set=a.116186552839126&type=3&theater", "https://www.perugiatoday.it/foto/cronaca/protesta-rifugiati-questura-27-ottobre-2016/#&gid=1&pid=4", "https://www.arci.it/", "https://www.perugiatoday.it/cronaca/protesta-rifugiati-questura-soldi-contanti-arci-27-ottobre-2016.html"]}
{"url": "https://facta.news/fuori-contesto/2020/07/23/luomo-in-questa-foto-non-e-un-clandestino-appena-sbarcato-a-lampedusa/", "title": "L\u2019uomo in questa foto non \u00e8 un \u00abclandestino appena sbarcato a Lampedusa\u00bb", "content": ["Il 16 luglio 2020 su Facebook \u00e8 stata pubblicata una foto che mostra un uomo muscoloso in canottiera circondato da alcuni uomini delle forze dell\u2019ordine.", "La foto \u00e8 accompagnata da una scritta in stampatello maiuscolo e caratteri bianchi su cui si legge: \u00abQuando sei un clandestino appena sbarcato a Lampedusa.", "Perch\u00e9 si fugge dalla guerra, dalla fame, dagli anabolizzanti e dal rinnovo mensile alla palestra\u00bb.", "Questo contenuto \u00e8 fuorviante e veicola una notizia \u00e8 falsa.", "La foto \u00e8 reale ma non mostra, come erroneamente sostenuto su Facebook, un profugo sbarcato a Lampedusa.", "La foto \u00e8 stata in realt\u00e0 scattata nel 2013 in Australia e immortala un culturista coinvolto in un\u2019indagine delle autorit\u00e0 locali per contrabbando di steroidi, come si pu\u00f2 verificare qui , qui e qui ."], "category": "Fuori Contesto", "publish_date": "2020-07-23", "tags": ["lampedusa", "migranti"], "links": ["https://www.facebook.com/photo.php?fbid=3426888410679089&set=a.596697863698172&type=3&theater", "https://newsroom.abf.gov.au/releases/Customs-seizes-over-5-500-steroid-tablets-at-Brisbane-Airport-14-August", "https://www.michaelsmithnews.com/2013/08/customs-trumpets-it-seizure-of-steroids-at-brisbane-airport-christmas-island-not-so-much.html", "https://www.bufale.net/bufala-tipico-esempio-risorsa-fuga-dalla-guerra-bufale-net/", "https://www.butac.it/i-profughi-muscolosi/"]}
{"url": "https://facta.news/notizia-vera/2020/07/23/la-copertina-di-national-geographic-magazine-dedicata-ai-nuovi-europei-e-reale/", "title": "La copertina di National Geographic Magazine dedicata ai \u00abNuovi europei\u00bb \u00e8 reale", "content": ["Gioved\u00ec 23 luglio la redazione di Facta ha ricevuto una segnalazione via WhatsApp che chiedeva di verificare l\u2019esistenza di una copertina, pubblicata dalla versione internazionale della rivista National Geographic Magazine, che ritrarrebbe alcuni rifugiati di origine mediorientale.", "Il numero della rivista in questione sarebbe intitolato \u00abThe new europeans\u00bb, ovvero \u00abI nuovi europei\u00bb.", "Si tratta di un\u2019immagine reale e, quindi, di una notizia vera.", "La copertina compare nel numero di ottobre 2016 di National Geographic Magazine, rivista mensile pubblicata dalla National Geographic Society e tradotta in numerose lingue.", "In Italia la rivista \u00e8 edita dal Gruppo Gedi , lo stesso de La Repubblica , La Stampa e L\u2019Espresso .", "Il contenuto del numero pubblicato a ottobre 2016 \u00e8 ancora disponibile sul sito americano della rivista, dove troviamo anche l\u2019articolo principale, un lungo ritratto dei rifugiati giunti in Europa tra il 2015 e il 2016, che \u00abstanno cambiando il volto del continente\u00bb.", "L\u2019articolo, dal titolo \u00abI nuovi europei.", "Voci da un continente in cambiamento\u00bb, \u00e8 firmato da Robert Kunzig , redattore del magazine, e contiene fotografie di Robin Hammond, che sul suo sito ufficiale riporta le diverse versioni internazionali della copertina oggetto di verifica."], "category": "Notizia Vera", "publish_date": "2020-07-23", "tags": ["europa", "migranti", "national geographic magazine"], "links": ["https://www.nationalgeographic.org/about-us/", "https://help.nationalgeographic.com/s/article/are-national-geographic-magazines-available-in-any-languages-other-than-english", "https://ilmioabbonamento.gedi.it/national/prodotto/SCF_ABB1_NG", "https://www.nationalgeographic.com/magazine/2016/10/", "https://www.nationalgeographic.com/contributors/k/robert-kunzig/", "https://www.robinhammond.co.uk/the-new-europeans-national-geographic-magazine-covers/"]}
{"url": "https://facta.news/fuori-contesto/2020/07/24/il-video-che-mostra-delle-persone-rovesciare-dei-cassonetti-non-centra-con-limmigrazione-in-italia/", "title": "Il video che mostra delle persone rovesciare dei cassonetti non c\u2019entra con l\u2019immigrazione in Italia", "content": ["Il 4 luglio 2020 su Facebook \u00e8 stato pubblicato un video che mostra decine di immigrati rovesciare alcuni cassonetti dei rifiuti lungo una strada.", "Le immagini oggetto della nostra analisi sono accompagnate da un commento, scritto da chi ha pubblicato il contenuto su Facebook: \u00abOohh!", "Finalmente al lavoro!", "Grazie Lamorgese.", "Grazie Bellanova\u00bb.", "Il riferimento \u00e8 al ministro dell\u2019Interno Luciana Lamorgese e al ministro delle Politiche agricole alimentari e forestali Teresa Bellanova.", "Questo contenuto \u00e8 fuorviante e veicola una notizia falsa.", "Come aveva ricostruito lo scorso anno Pagella Politica , il video \u00e8 reale ma non mostra dei migranti accolti in Italia.", "Le immagini si riferiscono in realt\u00e0 alle proteste di ottobre 2018 verificatesi nella citt\u00e0 di Stellenbosch, in Sudafrica.", "All\u2019epoca, decine di persone avevano manifestato contro la richiesta di ordine di sfratto presentata all\u2019Alta Corte di Western Cape verso gli occupanti di alcuni terreni privati nella comunit\u00e0 del sobborgo di Kayamandi.", "Per le proteste erano state arrestate 27 persone."], "category": "Fuori Contesto", "publish_date": "2020-07-24", "tags": ["luciana lamorgese", "migranti", "teresa bellanova"], "links": ["https://www.facebook.com/achille.marchione/posts/10217026439842209", "https://pagellapolitica.it/bufale/show/270/il-video-decontestualizzato-di-decine-di-migranti-che-rovesciano-cassonnetti", "https://twitter.com/RuanGoosen4/status/1056828468871217152", "https://www.facebook.com/StellenboschMunicipality/posts/2089520724431553?__xts__[0]=68.ARCmne7CCjRQdSLHzEsic1VsPP3_6eZLchvmEp1-6MNbSoijfUZMUyDe-Amn2XooukVd83RAHkeNm-L7xtgFaTUeB8AverdDtjgiESBlRBNtXb_9fWvAnQTtXqqF_b-ZqUtCT8ZQZElArffAofrt8Zrqjib_xzppWyTM-uarZiW5ajWwWiqeRcFmwHchHnGmR8GEn905hykCZZn4sneIEvdvk609FrNGmT5bTNnHOjnGSn3pgQSRc3a1GDPzqwU3cLYO6ZT41QpeDR8YWqKarAXGQdZDGOAsu4l3soqJv6rPYRt1Wp5uD-ZzzcfiwT8M&__tn__=-R", "https://www.iol.co.za/news/south-africa/western-cape/look-stellenbosch-eviction-case-postponed-to-december-17641736", "https://www.news24.com/SouthAfrica/News/27-arrested-in-violent-stellenbosch-protest-20181029"]}
{"url": "https://facta.news/fuori-contesto/2020/07/21/queste-tre-bambine-fotografate-con-un-ventre-molto-gonfio-non-sono-incinte/", "title": "Queste tre bambine fotografate con un ventre molto gonfio non sono incinte", "content": ["Il 20 luglio 2020 su Facebook sono state pubblicate tre fotografie che mostrano delle bambine con un ventre molto gonfio.", "Le foto sono accompagnate da un commento in cui si sostiene che si tratterebbe di bambine date in spose, stuprate e con una gravidanza in corso.", "Questo contenuto \u00e8 fuorviante e veicola una notizia falsa.", "Le tre foto, infatti, non mostrano delle bambine incinte.", "Andiamo con ordine.", "La prima foto \u2013 quella in cui viene immortalato un uomo che indossa una camicia bianca indicare con il gesto di una mano la pancia gonfia di una bambina in abito chiaro \u2013 \u00e8 stata scattata il 27 maggio 2003 in Afghanistan e mostra il dottor Cheysson mentre visita una bambina.", "Il secondo scatto \u2013 quello che mostra una bambina in abito scuro sorretta da un uomo con i capelli bianchi e tenuta per mano da una figura femminile che \u00e8 solo possibile intravedere \u2013 \u00e8 stata scattata lo stesso giorno e mostra lo stesso dottore visitare una seconda bambina.", "Entrambe le visite alle due ragazze si erano svolte presso l\u2019 Istituto medico francese di madri e bambini di Kabul , legato all\u2019associazione benefica La Cha\u00eene de l\u2019Espoir .", "Negli anni intorno a queste due foto \u00e8 stata spesso alimentata della disinformazione circa la presunta (e falsa) gravidanza delle due giovani.", "Per questo motivo, l\u2019associazione La Cha\u00eene de l\u2019Espoir ha voluto chiarire che le fotografie mostrano in realt\u00e0 delle bambine afghane che soffrivano di insufficienza cardiaca grave e per questo motivo la loro pancia, piena di liquido, si era gonfiata.", "La terza e ultima foto \u2013 quella che immortala una bambina con un ventre molto gonfio che indossa un abito blu \u2013 \u00e8 stata scattata nel 2019 presso l\u2019ospedale di Abu Ali Sina di Mazar e Sharif (Afghanistan) e mostra una giovane di nome Roya e malata di talassemia, malattia ereditaria che colpisce il sangue e che tra i sintomi causa anche il gonfiore addominale, come si pu\u00f2 verificare qui e qui ."], "category": "Fuori Contesto", "publish_date": "2020-07-21", "tags": ["afghanistan", "gravidanza", "salute"], "links": ["https://www.facebook.com/ester.tarantino.3/posts/2676120039310128", "https://www.gettyimages.de/detail/nachrichtenfoto/dr-cheysson-examining-a-child-at-dr-nilabs-medical-nachrichtenfoto/111042301?fbclid=IwAR0k9YAaev0h_JQBnvEzpqcAPuHjZXNUTybV20uoSixl0YE90GQR6zI39qg", "https://www.gettyimages.it/detail/fotografie-di-cronaca/dr-cheysson-examining-a-child-at-dr-nilabs-fotografie-di-cronaca/111042300?adppopup=true", "https://en.wikipedia.org/wiki/French_Medical_Institute_for_Children", "https://www.chainedelespoir.org/en/kabul-6000-afghan-children-treated-2008-0", "https://fr.wikipedia.org/wiki/La_Cha%C3%AEne_de_l%27espoir", "https://www.heart.org/en/health-topics/heart-failure/what-is-heart-failure/types-of-heart-failure", "https://twitter.com/chainedelespoir/status/1086211339469680640?ref_src=twsrc%5Etfw", "https://www.mayoclinic.org/diseases-conditions/thalassemia/symptoms-causes/syc-20354995", "https://factual.afp.com/no-esta-nina-padece-talasemia-una-enfermedad-hereditaria", "https://teyit.org/afganistanda-cekilen-fotograftaki-cocuk-hamile-degil-talasemi-hastasi/"]}
{"url": "https://facta.news/fuori-contesto/2020/07/21/no-questa-foto-di-un-manichino-su-una-barella-non-e-stata-scattata-a-lampedusa-e-la-covid-19-non-centra/", "title": "No, questa foto di un manichino su una barella non \u00e8 stata scattata a Lampedusa e la Covid-19 non c\u2019entra", "content": ["Il 16 luglio 2020 su Facebook \u00e8 stata pubblicata una foto che mostra due persone che sembrano far parte del personale sanitario dal momento che indossano delle tute bianche e una mascherina mentre trasportano su una barella un manichino.", "Il manichino \u00e8 posizionato all\u2019interno di un contenitore di plastica che lo isola dall\u2019ambiente circostante.", "Sull\u2019immagine \u00e8 anche presente questo testo: \u00abLampedusa: manichini di finti immigrati annegati.", "Per quanto tempo devono prenderci per il culo?\u00bb.", "Questo contenuto \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata a Lampedusa.", "Come emerge dallo scatto, davanti ai due uomini ci sono dei nastri gialli utilizzati per delimitare la zona e su di essi compare la parola in spagnolo \u201c PROHIBIDO \u201c.", "Il nastro giallo recante questa parola viene utilizzato in Messico, come si pu\u00f2 verificare qui .", "Questo particolare dimostra che non si tratta di una scena immortalata in Italia.", "I colleghi fact-checker tedeschi di Correctiv , analizzando la foto oggetto della nostra analisi, hanno scoperto che la prima condivisione sui social dello scatto risale al 6 giugno 2020 ed \u00e8 avvenuta in Messico .", "Non \u00e8 stato per\u00f2 possibile capire con esattezza quando e dove la foto sia stata scattata.", "Secondo i colleghi tedeschi, \u00e8 probabile che la fotografia mostri un momento di un\u2019esercitazione con l\u2019utilizzo di manichini.", "Segnaliamo infine che la stessa immagine \u00e8 stata anche condivisa con l\u2019intento di diffondere teorie del complotto sulla pandemia di Covid-19."], "category": "Fuori Contesto", "publish_date": "2020-07-21", "tags": ["#verabot", "covid-19", "lampedusa", "migranti", "nuovo coronavirus sars-cov-2"], "links": ["https://www.facebook.com/photo.php?fbid=10221293492600018&set=gm.1427332177452200&type=3&theater", "https://dizionari.corriere.it/dizionario_spagnolo/Spagnolo/P/prohibido.shtml", "https://www.upi.com/Top_News/World-News/2017/07/06/Jurez-Cartel-Sinaloa-Cartel-shootout-kills-15-in-Mexico/7831499352027/", "https://correctiv.org/faktencheck/2020/07/03/keine-belege-dafuer-dass-medien-mit-dem-foto-einer-puppe-angst-vor-corona-verbreiten", "https://www.facebook.com/1198476526944559/photos/a.1223365354455676/2879440832181445/?type=3&theater", "https://faktograf.hr/2020/07/17/nema-dokaza-da-se-lutkama-pokusava-napuhati-ubojitost-covida-19-u-medijima/"]}
{"url": "https://facta.news/fuori-contesto/2020/07/22/il-volto-pieno-di-piercing-di-un-bambino-non-e-reale-ma-il-risultato-di-un-filtro-di-tik-tok/", "title": "Il volto pieno di piercing di un bambino non \u00e8 reale, ma il risultato di un filtro di Tik Tok", "content": ["Il 22 giugno su Facebook \u00e8 stata pubblicata una foto che mostra un bambino molto piccolo che sul volto ha numerosi piercing.", "Alcuni sono posizionati sulle sopracciglia, altri sulle gote, altri sul naso e i restanti attorno alla bocca e sulle labbra.", "L\u2019immagine \u00e8 accompagnata da un commento, scritto da chi ha pubblicato la fotografia su Facebook in cui si legge che la madre del bambino \u00abandrebbe arrestata\u00bb.", "Questa contenuto \u00e8 fuorviante e veicola una notizia falsa.", "La foto \u00e8 vera ma il volto del bambino immortalato non \u00e8 realmente cosparso di piercing.", "Lo scatto \u00e8 stato realizzato utilizzando uno specifico filtro applicabile mentre si girano dei video con il telefono cellulare.", "Il filtro \u00e8 presente sul social network Tik Tok e, come si pu\u00f2 verificare qui , si trattava solo di una simulazione."], "category": "Fuori Contesto", "publish_date": "2020-07-22", "tags": ["piercing", "salute", "tik tok"], "links": ["https://www.facebook.com/photo.php?fbid=10224403940511718&set=a.1091233326681&type=3&theater", "https://www.tiktok.com/@delilahsmom05/video/6793497139226922246"]}
{"url": "https://facta.news/fuori-contesto/2020/07/23/la-foto-di-una-donna-che-indossa-un-burkini-rosa-non-e-stata-scattata-in-italia/", "title": "La foto di una donna che indossa un burkini rosa non \u00e8 stata scattata in Italia", "content": ["Il 19 luglio 2020 su Facebook \u00e8 stata pubblicata una foto che immortala una donna che cammina in riva al mare e indossa un burkini di colore rosa.", "La donna, che con il braccio destro sorregge un gonfiabile a forma di copertone, ha anche il volto e il capo coperti.", "Lo scatto \u00e8 accompagnato da un commento, scritto da chi ha pubblicato il contenuto, in cui si sostiene che la scena si sarebbe a Rimini, in Italia.", "Questo \u00e8 un contenuto fuorviante che veicola una notizia falsa che circola in rete da tre anni.", "Come aveva ricostruito il sito di fact-checking Butac , il 19 luglio 2017 il sito YouReporter aveva pubblicato l\u2019immagine in questione sostenendo che si trattava di una foto scattata a Rimini.", "Diversi giorni prima, per\u00f2, numerosi utenti turchi avevano condiviso la foto con commenti ironici e nessun riferimento al fatto che la scena si fosse verificata in Italia.", "L\u2019immagine in realt\u00e0 sarebbe stata scattata nel 2017 a Florya, nel distretto Bak\u0131rk\u00f6y di Istanbul, come si pu\u00f2 leggere qui ."], "category": "Fuori Contesto", "publish_date": "2020-07-23", "tags": ["rimini"], "links": ["https://www.facebook.com/photo.php?fbid=2379794745646153&set=a.1390967764528861&type=3&theater", "https://www.butac.it/burkini-faidate-rimini/", "https://www.youreporter.it/foto_rimini_spiaggia_ieri_pomeriggio/?refresh_ce-cp", "http://www.arkaguverte.com/gundem/fotograf-istanbul-florya-sahilinde-cekildi-yil-2017-26798/"]}
{"url": "https://facta.news/notizia-vecchia/2020/07/16/la-notizia-dellarresto-della-segretaria-della-lega-e-del-2009/", "title": "La notizia dell\u2019arresto della \u00absegretaria della Lega\u00bb \u00e8 del 2009", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 7 luglio su Facebook \u00e8 stato pubblicato un post in cui si legge: \u00abMa nessun tg da la notizia che la segretaria della Lega \u00e8 stata arrestata con 8 kl di coca ?", "Mandate Salvini a citofonare vediamo se risponde qualcuno\u00bb.", "Questa notizia risale al 2009 ed \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il 7 aprile 2009 il sito della Rsi (Radiotelevisione Svizzera Italiana) aveva pubblicato la notizia dell\u2019arresto della segretaria del gruppo parlamentare della Lega Nord, come si pu\u00f2 verificare qui ."], "category": "Notizia Vecchia", "publish_date": "2020-07-16", "tags": ["lega", "matteo salvini"], "links": ["https://bit.ly/Form-Sito", "https://www.facebook.com/groups/MarcoTravaglioFan/permalink/1769818026491816/", "https://web.archive.org/web/20090412092440/https://www.rsi.ch/home/channels/informazione/ticinoegrigioni/2009/04/07/cocaina-agno.html"]}
{"url": "https://facta.news/notizia-falsa/2020/07/16/il-sondaggio-politico-che-mostra-il-m5s-al-53-per-cento-e-falso/", "title": "Il sondaggio politico che mostra il M5S al 53 per cento \u00e8 falso", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 21 giugno su Twitter \u00e8 stata condivisa un\u2019immagine che mostra il risultato di un sondaggio politico che, stando a quanto scritto da chi ha pubblicato l\u2019immagine, sarebbe tenuto segreto e farebbe \u00abtremare i poteri forti\u00bb.", "Nel grafico si legge che il Movimento 5 stelle avrebbe raggiunto il 53 per cento di gradimento, la Lega il 25 per cento, il Partito democratico il 20 per cento, Fratelli d\u2019Italia il 5 per cento e Forza Italia + Italia Viva, il partito fondato da Matteo Renzi, l\u20191 per cento.", "Questa notizia \u00e8 falsa.", "Per cominciare, precisiamo che il totale delle percentuali dei partiti presenti nel grafico supera il 100 per cento, arrivando al 104 per cento.", "Oltre all\u2019errore matematico, sappiamo poi che l\u2019immagine originale dei risultati del sondaggio \u00e8 stata pubblicata da una pagina Facebook che condivide contenuti ironici e satirici, come si pu\u00f2 vedere qui .", "Infine, non esiste nessun sondaggio affidabile che riporti percentuali simili, come si pu\u00f2 verificare su questa pagina ufficiale della Presidenza del Consiglio."], "category": "Notizia Falsa", "publish_date": "2020-07-16", "tags": ["movimento 5 stelle", "sondaggio"], "links": ["https://bit.ly/Form-Sito", "https://twitter.com/mastino_il/status/1274628240406167553", "https://www.facebook.com/dibba.i.love.you/photos/a.1304026363028972/2406057236159207/?type=3&theater", "http://www.sondaggipoliticoelettorali.it/"]}
{"url": "https://facta.news/fuori-contesto/2020/07/16/la-foto-che-mostra-un-cittadino-somalo-prima-di-essere-lapidato-e-vera-ma-non-centra-con-la-conversione-al-cristianesimo/", "title": "La foto che mostra un cittadino somalo prima di essere lapidato \u00e8 vera, ma non c\u2019entra con la conversione al cristianesimo", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 23 giugno su Facebook \u00e8 stata pubblicata una foto che mostra un uomo immortalato con la parte inferiore del proprio corpo (dal petto in gi\u00f9) interrata.", "Lo scatto \u00e8 accompagnato da un commento, scritto da chi ha condiviso il contenuto, in cui si sostiene che la scena mostrerebbe \u00abun somalo convertito a Cristo\u00bb e \u00abcondannato dagli islamici alla lapidazione perch\u00e9 non ha voluto rinnegare e abbracciare l\u2019islam\u00bb.", "Questo contenuto \u00e8 fuorviante e veicola una notizia falsa.", "L\u2019immagine \u00e8 reale ma non mostra un \u00absomalo convertito\u00bb al cristianesimo e lapidato perch\u00e9 non ha rinnegato la nuova religione.", "La foto risale al 13 dicembre 2009, \u00e8 stata scattata da Farah Abdi Warsameh ( fotografo dell\u2019 Associated Press ) e mostra un uomo di 48 anni di nome Mohamed Abukar Ibrahim poco prima di essere lapidato a morte da membri di Hizbul Islam, un gruppo di ribelli islamici somali ad Afgooye, a 30 km da Mogadiscio (Somalia).", "L\u2019uomo era stato dichiarato colpevole di adulterio da un tribunale locale della Sharia, come si pu\u00f2 verificare qui ."], "category": "Fuori Contesto", "publish_date": "2020-07-16", "tags": ["cristianesimo", "islam", "somalia"], "links": ["https://bit.ly/Form-Sito", "https://www.facebook.com/photo.php?fbid=1524838731010791&set=a.134124813415530&type=3&theater", "http://www.apimages.com/search?query=Farah+Abdi+warsameh+&entitysearch=&st=kw&ss=10&allFilters=&toItem=15&orderBy=Newest", "https://www.worldpressphoto.org/collection/photo/2010/30311/1/2010-Farah-Abdi-Warsameh-GNS2-AD"]}
{"url": "https://facta.news/fuori-contesto/2020/07/17/la-foto-che-mostra-due-imbarcazioni-bloccarne-una-terza-e-reale-ma-non-centra-con-i-migranti/", "title": "La foto che mostra due imbarcazioni bloccarne una terza \u00e8 reale, ma non c\u2019entra con i migranti", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 16 luglio su Facebook \u00e8 stata pubblicata una foto che mostra due imbarcazioni bloccarne una terza.", "Lo scatto \u00e8 accompagnato da questo commento, scritto da chi ha pubblicato su Facebook la fotografia: \u00abMarina Australiana: dopo aver intimato l\u2019ALT e non essere stati ascoltati, i due pattugliatori bloccano la nave ONG.", "Rientrati nel porto pi\u00f9 vicino, i clandestini imbarcati in una seconda nave e rispediti al mittente.", "La nave ONG \u00e8 stata sequestrata per la demolizione e l\u2019equipaggio arrestato\u00bb.", "Questo contenuto \u00e8 fuorviante e veicola una notizia falsa.", "L\u2019immagine \u00e8 reale ma non mostra, come erroneamente sostenuto nel post Facebook oggetto della nostra analisi, due pattugliatori della \u00abmarina australiana\u00bb bloccare la nave di una Ong con a bordo degli immigrati irregolari.", "La foto \u00e8 in realt\u00e0 stata scattata il 15 agosto 2012 da Masataka Morita ( Associated Press ) e mostra un\u2019imbarcazione fermata da due motovedette della guardia costiera giapponese.", "Alcuni attivisti cinesi e coreani erano scesi dalla nave sull\u2019isola di Uotsuri, una delle isole nel Mar cinese orientale controllate dal Giappone ma rivendicate anche da Cina e Taiwan, come si pu\u00f2 verificare qui ."], "category": "Fuori Contesto", "publish_date": "2020-07-17", "tags": ["australia", "ong"], "links": ["https://bit.ly/Form-Sito", "https://www.facebook.com/104658324396869/photos/a.104684994394202/173343380861696/?type=3&theater", "https://blog.geografia.deascuola.it/articoli/senkaku-diaoyu-o-tiaoyutai-le-isole-contese", "http://www.apimages.com/metadata/Index/APTOPIX-Japan-Asia-Disputed-Islands/ac478452c63b46a5bb54923e134c9467/42/0"]}
{"url": "https://facta.news/immagine-modificata/2020/07/14/no-questa-donna-non-ha-partorito-18-bambini/", "title": "No, questa donna non ha partorito \u00ab18 bambini\u00bb", "content": ["L\u201911 luglio su su Facebook sono state pubblicate alcune foto che mostrano una donna incinta e due stanze con all\u2019interno una persona e numerosi neonati.", "La donna immortalata ha un ventre molto grande; gli altri due scatti mostrano, nel primo caso, una persona sdraiata sul pavimento e circondato da 17 neonati che indossano una tutina azzurra e, nel secondo, un uomo seduto su un divano e circondato da 18 neonati che indossano solo il pannolino.", "Le foto sono accompagnate da questo testo, scritto da chi ha pubblicato il contenuto su Facebook, in cui si sostiene che la donna avrebbe partorito \u00ab18 bambini\u00bb.", "Questa notizia \u00e8 falsa e circola in rete da almeno sei anni anni.", "Come hanno verificato diversi siti di fact-checking a livello internazionale ( qui , qui , qui , qui e qui ), la falsa notizia \u00e8 stata diffusa originariamente il 20 gennaio 2014 da World News Daily Report (WNDR), un sito che nelle proprio informazioni specifica che tutti gli articoli pubblicati sono frutto di fantasia.", "Precisiamo poi che gli scatti oggetto della nostra verifica non hanno alcun collegamento tra loro.", "La fotografia della donna con un grande ventre \u00e8 stata modificata, come si pu\u00f2 verificare qui .", "Lo scatto che mostra i neonati con la tutina azzurra \u00e8 una generica foto di bambini ottenuta sperimentando particolari tecniche fotografiche, come si pu\u00f2 leggere qui .", "La foto dell\u2019uomo seduto sul divano mostra l\u2019ostetrico e ginecologo Robert M. Biter."], "category": "Immagine Modificata", "publish_date": "2020-07-14", "tags": ["gravidanza", "maternit\u00e0", "neonati"], "links": ["https://www.facebook.com/1420248478193698/photos/a.1445621715656374/2666425703575963/?type=3&theater", "https://www.snopes.com/fact-check/mother-17-babies/", "https://timesofindia.indiatimes.com/times-fact-check/news/fact-check-did-this-american-woman-give-birth-to-17-baby-boys-at-once/articleshow/69871013.cms", "https://africacheck.org/fbcheck/no-woman-did-not-give-birth-to-17-babies-at-once/", "http://www.hoaxorfact.com/pranks/mother-gives-birth-to-17-babies-at-once-in-usa-hoax.html", "https://factcheck.afp.com/no-not-genuine-photo-woman-who-gave-birth-17-babies", "http://archive.is/1Lm5Q", "https://www.deviantart.com/shadowguy24/art/Pregnant-belly-48-555223166", "http://blog.epicedits.com/2010/07/12/a-simple-method-for-creating-composite-photos/", "https://www.huffpost.com/entry/why-im-protesting-for-my_b_595070?guccounter=1&guce_referrer=aHR0cHM6Ly93d3cuZ29vZ2xlLmNvbS8&guce_referrer_sig=AQAAAFlVRVgxLPL35U7Qq68-T2nQurNIbdfLHJse6xWbCo05yML3vB60XePbhBJcMp5EIUSAx9ajrm3vNJ6ZU6imJvA1bST7zPKTmCZTwmaOugLTfRVwOaVHokN4aSdtbzdVEWXQAPvQ2amEjiHwxy45shcceopWQXrp3w4BsoLiixc8"]}
{"url": "https://facta.news/notizia-falsa/2020/07/14/no-questa-fotografia-non-mostra-un-nigeriano-che-a-torino-urina-su-un-crocifisso/", "title": "No, questa fotografia non mostra un \u00abnigeriano\u00bb che a Torino urina su un crocifisso", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE L\u20198 luglio su Facebook \u00e8 stata pubblicata una foto che mostra un uomo di spalle mentre sembra urinare su un crocifisso.", "Ad accompagnare l\u2019immagine un testo, scritto da chi ha pubblicato il contenuto, in cui si legge: \u00abNigeriano fotografato ieri a Torino!", "Non ho parole per chi ancora si ostina a difendere\u00bb.", "Questa notizia \u00e8 falsa e non trova riscontro in nessuna testata nazionale e locale.", "Si tratta quindi di una notizia frutto di fantasia.", "L\u2019immagine \u00e8 in realt\u00e0 un fotomontaggio (si vede da come la fotografia della persona \u00e8 stata ritagliata e scontornata per essere poi ri-posizionata su un altro sfondo) che circola online in Italia da maggio 2020 ed \u00e8 stato condiviso anche in altri Paesi.", "L\u2019immagine \u00e8 stata in alcune occasioni anche utilizzata come critica verso i cristiani \u00abcon i soldi\u00bb che non seguono la parola di Ges\u00f9 ( qui pubblicato nuovamente su Facebook).", "Come mostra il fotomontaggio dell\u2019 immagine intera e non tagliata \u2013 come invece \u00e8 nel caso della foto oggetto della nostra analisi \u2013 la persona ritratta di spalle non \u00e8 un africano, ma un giovane uomo bianco."], "category": "Notizia Falsa", "publish_date": "2020-07-14", "tags": ["religione", "torino"], "links": ["https://bit.ly/Form-Sito", "https://www.facebook.com/photo.php?fbid=2623411527914123&set=a.1783394141915870&type=3&theater", "https://pbs.twimg.com/media/EapwWQ8WoAA9iKL.jpg", "https://www.analfabetifunzionali.it/quando-vedi-immigrati-ovunque-anche-nei-fotomontaggi-fatti-male-i-commenti/", "https://www.facebook.com/AnarchistThings/photos/a.534256449952421/3141271835917523/?type=3&theater", "https://radiovatikano.blog/2020/06/02/ateo-y-blasfemo-meando/"]}
{"url": "https://facta.news/notizia-falsa/2020/07/14/le-autorita-sanitarie-hanno-smentito-la-notizia-di-un-focolaio-di-polmonite-sconosciuta-e-piu-letale-del-coronavirus-in-kazakistan/", "title": "Le autorit\u00e0 sanitarie hanno smentito la notizia di un \u00abfocolaio di polmonite sconosciuta e pi\u00f9 letale del coronavirus\u00bb in Kazakistan", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Marted\u00ec 14 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato l\u201911 luglio dal sito web Juorno.it (che si autodefinisce \u00abun portale di informazione che nasce a Napoli\u00bb), dal titolo: \u00abIn Kazakistan c\u2019\u00e8 \u201cun focolaio di polmonite sconosciuta e pi\u00f9 letale del coronavirus\u201d\u00bb.", "Nel corpo dell\u2019articolo troviamo il riferimento a una misteriosa polmonite, che in Kazakistan avrebbe \u00abfinora ucciso oltre 1.700 persone\u00bb, denunciata \u00abdall\u2019ambasciata cinese del Paese dell\u2019Asia centrale\u00bb.", "Nello stesso articolo troviamo poi anche una parziale smentita delle informazioni riportate nel titolo, con un virgolettato, attribuito alle \u00abautorit\u00e0 del Kazakistan\u00bb in cui si spiega che \u00abi casi registrati come polmoniti presentavano sintomi come quelli del Covid-19\u00bb e che dunque nella loro opinione si tratterebbe del nuovo coronavirus Sars-Cov-2 non diagnosticato.", "Nonostante le informazioni riportate nell\u2019articolo siano corrette, il titolo della notizia risulta fuorviante e allarmistico.", "Il caso delle \u00abpolmoniti sconosciute\u00bb in Kazakistan \u00e8 scoppiato lo scorso 2 luglio, quando l\u2019ambasciata cinese ad Astana ha lanciato un allarme riguardo \u00abuna polmonite non nota\u00bb, che avrebbe gi\u00e0 fatto oltre 1.700 vittime.", "Secondo l\u2019ambasciata cinese, nel solo mese di giugno ci sarebbero stati 628 decessi, con un tasso di letalit\u00e0 pi\u00f9 elevato rispetto a quello causato dal nuovo coronavirus.", "A stretto giro, gi\u00e0 il giorno successivo, \u00e8 arrivata la smentita del ministro della Sanit\u00e0 kazako Aleksey Tsoy , secondo cui \u00able informazioni diffuse da alcuni media cinesi [il riferimento \u00e8 al Global Times , che ha rilanciato le preoccupazioni dell\u2019ambasciata, ndr ] non corrispondono alla realt\u00e0\u00bb.", "Secondo Tsoy, la maggior parte dei casi di polmonite denunciati dall\u2019ambasciata cinese sarebbero stati diagnosticati clinicamente come contagi da Covid-19, ma non possono ancora essere definiti tali a causa dell\u2019assenza di test in laboratorio, che l\u2019Oms considera elemento indispensabile per la corretta diagnosi della malattia.", "Il 10 luglio 2020 sull\u2019argomento \u00e8 intervenuta l\u2019Organizzazione mondiale della sanit\u00e0 che nel corso della rituale conferenza stampa, tenuta ogni due giorni da inizio pandemia (qui dal minuto 36:32 ) ha rassicurato spiegando che il caso kazako \u00e8 tenuto sotto controllo e che probabilmente \u00abmolte di queste polmoniti sono in realt\u00e0 casi di Covid-19 non diagnosticato\u00bb.", "Attualmente i casi di Covid-19 confermati in Kazakistan sono quasi 60mila, con 375 vittime da inizio pandemia."], "category": "Notizia Falsa", "publish_date": "2020-07-14", "tags": ["#verabot", "coronavirus sars-cov-2", "covid-19", "kazakistan", "polmonite", "sars-cov-2"], "links": ["https://bit.ly/Form-Sito", "https://donotlink.it/WJol1", "https://donotlink.it/wLrmp", "https://www.globaltimes.cn/content/1194082.shtml", "https://www.theweek.in/news/world/2020/07/10/deadlier-than-covid-19-unknown-pneumonia-in-kazakhstan-warns-china.html", "https://edition.cnn.com/2020/07/10/asia/kazakhstan-pneumonia-intl-hnk-scli-scn/index.html", "https://primeminister.kz/en/news/premer-ministr-rk-askar-mamin-predstavil-ministra-zdravoohraneniya-alekseya-coya-2552359", "https://www.globaltimes.cn/content/1194082.shtml", "https://www.who.int/news-room/commentaries/detail/advice-on-the-use-of-point-of-care-immunodiagnostic-tests-for-covid-19", "https://www.who.int/emergencies/diseases/novel-coronavirus-2019/media-resources/press-briefings", "https://youtu.be/B9hNbOPKQbk?t=2192", "https://covid19.who.int/region/euro/country/kz"]}
{"url": "https://facta.news/notizia-vecchia/2020/07/15/i-migranti-che-gettano-a-terra-del-cibo-e-la-risposta-di-luca-zaia-sono-eventi-avvenuti-nel-2015/", "title": "I migranti che \u00abgettano a terra\u00bb del cibo e la risposta di Luca Zaia sono eventi avvenuti nel 2015", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 15 luglio su Facebook \u00e8 stata pubblicata una foto che mostra delle persone sedute su due muretti in prossimit\u00e0 di uno spiazzo e, di fronte a loro, per terra, del cibo riposto all\u2019interno di alcuni contenitori di plastica.", "La foto \u00e8 accompagnata da questo testo: \u00abIMMIGRATI GETTANO A TERRA IL CIBO DEI VOLONTARI, ZAIA: \u201cPROVO RABBIA E DISGUSTO, RIMANDIAMOLI A CASA E QUALCUNO INDAGHI SE SUSSISTE REATO\u201d\u00bb.", "Questa notizia risale a cinque anni fa ed \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "La parte testuale del Facebook oggetto della nostra verifica \u00e8 un copia e incolla di un post pubblicato dalla pagina ufficiale del governatore del Veneto Luca Zaia il 29 luglio 2015, come si pu\u00f2 verificare qui .", "Come raccontavano i giornali all\u2019epoca, la foto \u00e8 reale e mostra una protesta avvenuta a Eraclea Mare (Veneto) e organizzata da alcuni migranti al tempo ospitati in un residence ( qui , qui e qui ).", "I richiedenti asilo da giorni stavano protestando per la gestione dell\u2019accoglienza ritenuta scadente, come si pu\u00f2 leggere qui .", "A dicembre dello stesso anno, i migranti all\u2019interno del residence sono stati interamente trasferiti dopo lo scioglimento da parte della Prefettura del contratto con la\u00a0cooperativa che gestiva l\u2019accoglienza perch\u00e9 \u2013 come riportato al tempo dalla stampa locale \u2013 \u00abritenuta non in grado di portare a termine gli impegni assunti\u00bb."], "category": "Notizia Vecchia", "publish_date": "2020-07-15", "tags": ["luca zaia", "migranti", "veneto"], "links": ["https://bit.ly/Form-Sito", "https://www.facebook.com/groups/1970130336392840/permalink/4066172986788554/", "https://www.facebook.com/zaiaufficiale/photos/a.324576161077639/448722925329628/?type=3&theater", "https://www.redattoresociale.it/article/notiziario/eraclea_mare_nuova_protesta_profughi_gettano_a_terra_il_cibo", "http://www.today.it/rassegna/migranti-buttano-cibo-eraclea.html", "https://www.ilgiornale.it/news/cronache/eraclea-profughi-protestano-cibo-e-buttano-strada-1155914.html", "https://www.redattoresociale.it/article/notiziario/eraclea_mare_nuova_protesta_profughi_gettano_a_terra_il_cibo", "https://www.ilgazzettino.it/nordest/venezia/eraclea_mimose_profughi_prefettura_cooperativa-1441516.html"]}
{"url": "https://facta.news/notizia-falsa/2020/07/09/no-covid-19-non-significa-see-a-sheep-surrender/", "title": "No, Covid-19 non significa \u00absee a sheep surrender\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 3 luglio su Facebook \u00e8 stata pubblicata un\u2019immagine che mostra una provetta recante sopra la scritta \u00abCOVID-19\u00bb sorretta da una mano che veste un guanto azzurro.", "Nell\u2019immagine \u00e8 presente un testo in lingua inglese.", "Si legge: \u00ab\u201cOvid\u201d is Latin for a sheep.", "COVID starts with a \u2018C\u2019, which also means \u2018see\u2019 in ancient language.", "19 was known as the \u201cnumber of surrender\u201d in ancient times.", "C-OVID 19 = \u201cSee A Sheep Surrender.\u201d\u00bb.", "Tradotto in italiano il risultato sarebbe molto simile a: \u00ab\u201dOvid\u201d in latino significa pecora.", "COVID inizia con una \u2018C\u2019, che significa anche \u2018vedere\u2019 in lingua antica.", "19 \u00e8 conosciuto come il numero della resa nell\u2019antichit\u00e0.", "C-OVID 19 = \u201cVedi una pecora arrendersi\u201d\u00bb).", "L\u2019immagine \u00e8 accompagnata da questo commento, scritto da chi l\u2019ha pubblicata: \u00abLa prossima volta il Dipartimento Pandemie dovr\u00e0 trovare un nome meno ovvio e facile da decifrare!\u00bb.", "Questa notizia \u00e8 falsa.", "Come hanno verificato diversi siti di fact-checking ( qui , qui , qui e qui ) le informazioni contenute nell\u2019immagine sono prive di riscontri e sono frutto di fantasia.", "Andiamo con ordine.", "In latino, il termine \u00abovis\u00bb e non \u00abovid\u00bb significa pecora, come si pu\u00f2 verificare qui .", "In nessuna lingua antica la lettera \u00abC\u00bb simboleggia o indica il verbo vedere.", "Infine, non esistono riscontri storici in base ai quali il numero 19 corrisponde al \u00abnumero della resa\u00bb.", "Come abbiamo poi gi\u00e0 spiegato in un nostro precedente articolo , il termine Covid-19 (come stabilito dall\u2019Organizzazione mondiale della sanit\u00e0) indica la malattia, cio\u00e8 l\u2019insieme degli effetti sull\u2019organismo, del nuovo coronavirus SARS-CoV-2.", "\u00abCO\u00bb e \u00abVI\u00bb si rifanno alla parola \u00abcoronavirus\u00bb, la lettera \u00abD\u00bb si riferisce a \u00abdisease\u00bb (malattia in inglese) e 19 al 2019, cio\u00e8 l\u2019anno della scoperta del virus."], "category": "Notizia Falsa", "publish_date": "2020-07-09", "tags": ["#verabot", "covid-19", "nuovo coronavirus sars-cov-2"], "links": ["https://bit.ly/Form-Sito", "https://www.facebook.com/photo.php?fbid=3195114093844488&set=gm.3231722970181171&type=3&theater", "https://checkyourfact.com/2020/06/30/fact-check-covid-19-translate-see-sheep-surrender-ancient-language/?fbclid=IwAR2TVk8y1iqajwMyb_OC79Kre5-X_u1ojKlnVkYhLGpET3cdw10eyjdHX8A", "https://factcheck.afp.com/hoax-circulates-about-latin-translation-covid-19", "https://www.aap.com.au/the-name-covid-19-has-nothing-to-do-with-sheep-latin-or-surrendering/", "https://www.reuters.com/article/uk-factcheck-covid-see-sheep-surrender/fact-check-covid-19-does-not-mean-see-a-sheep-surrender-idUSKBN2413CF", "https://www.dizionario-latino.com/dizionario-latino-italiano.php?lemma=OVIS100", "https://facta.news/notizia-falsa/2020/05/25/no-covid-19-non-significa-certificato-di-identificazione-della-vaccinazione-e-non-centra-lintelligenza-artificiale/", "https://www.who.int/emergencies/diseases/novel-coronavirus-2019/technical-guidance/naming-the-coronavirus-disease-(covid-2019)-and-the-virus-that-causes-it"]}
{"url": "https://facta.news/notizia-falsa/2020/07/09/il-curriculum-della-capitana-carola-rackete-in-cui-si-parla-della-sua-famiglia-contiene-delle-informazioni-false/", "title": "Il \u00abcurriculum della capitana\u00bb Carola Rackete in cui si parla della sua famiglia contiene delle informazioni false", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Gioved\u00ec 9 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine , pubblicata su Facebook il 7 luglio 2019, composta da\u00a0 un testo su sfondo rosso e bianco che viene presentato come il \u00abCurriculum della capitana\u00bb Carola Rackete, la comandante della nave Sea-Watch 3 della ong tedesca Sea Watch, che nella notte tra il 28 e il 29 giugno 2019 aveva forzato il blocco della Guardia di Finanza italiana per far sbarcare i migranti salvati nel Mediterraneo.", "\u00abCarola Rackete \u00e8 gi\u00e0 stata in galera per possesso di cocaina e carte di credito rubate\u00bb si legge nel testo dell\u2019immagine segnalata a Facta , che appare decisamente lontano dall\u2019idea di curriculum che era stata promessa.", "Prosegue, poi, \u00abla madre lavora alla Bayer, il nonno ha fatto parte delle SS e il padre ex ingegnere oramai in pensione, ora lavora per un\u2019azienda che produce e commercializza armi in tutto il mondo\u00bb.", "Le notizie riportate nell\u2019immagine sono false.", "Andiamo con ordine.", "Non esiste alcun riscontro ufficiale circa i presunti precedenti penali di Rackete, che non compaiono in nessuno dei documenti pubblici a nostra disposizione (non nella richiesta di convalida dell\u2019arresto emessa il 30 giugno 2019 dalla procura di Agrigento, non nell\u2019ordinanza del Gip di Agrigento del 2 luglio 2019 e nemmeno nel successivo ricorso in Cassazione del 16 luglio).", "Quanto alla madre, questa non lavora per l\u2019azienda farmaceutica Bayer, ma \u00e8 una casalinga, stando a quanto riportato da un articolo del Corriere della Sera risalente al 27 giugno 2019.", "Il collegamento con la casa farmaceutica Bayer appare dunque infondato e aggiunto al \u00abcurriculum\u00bb con il probabile intento di screditarla.", "Il passato familiare del nonno (senza precisare se quello materno o paterno) nelle SS non \u00e8 sostenuto da alcuna prova verificabile e la stampa italiana non si \u00e8 occupata dell\u2019argomento.\u00a0Abbiamo chiesto ai colleghi fact-checker tedeschi di Correctiv se avessero ulteriori informazioni sull\u2019argomento e ci hanno confermato che la notizia non \u00e8 stata riportata nemmeno in Germania.", "Venendo al padre della comandante tedesca, Ekkehart Rackete, ha lavorato per trent\u2019anni nel settore privato della difesa e negli ultimi 7 anni \u00e8 diventato consulente dell\u2019azienda tedesca Mehler Engineered Defence .", "Come verificato dai colleghi di Correctiv , tuttavia, l\u2019azienda non si occupa di produrre armi (come sostenuto nell\u2019immagine segnalata a Facta ), ma di dispositivi di sicurezza impiegati sia in ambito civile che in quello militare.", "Ricapitolando, le accuse circa il passato giudiziario di Carola Rackete non sono supportate da alcuna prova, cos\u00ec come l\u2019affermazione secondo cui suo nonno sarebbe stato arruolato nelle SS.", "Possiamo smentire poi le informazioni riguardanti il padre e la madre della comandante della Sea-Watch 3, che sono rispettivamente un consulente presso un\u2019azienda di dispositivi di sicurezza e una casalinga."], "category": "Notizia Falsa", "publish_date": "2020-07-09", "tags": ["bayer", "carola rackete", "ong", "sea watch"], "links": ["https://bit.ly/Form-Sito", "https://www.facebook.com/photo/?fbid=3142822255735683&set=basw.Abo2y9IXzBJB5r_kD25WR0LHCUSIcvesNFmsELP7AzSQjVxaGtHck1YniixmZstjnvqLT56AqCw-GM1cIefPBaSSMD4S3zqYip89Y4uYqred1DCZlzinWzVLNdkQcbH3o7-fQ4gm22fHxYTHgh9-HFNVUWis4xx3RXFVi-3kpXr4tQ&opaqueCursor=AbrTFhjFknAiuboivQZyIYytoUJqIdqxjAngXwd-vvZnKOvmQm9CSTTVJqwGIIlrqTLOwzhg_KyTzeHULJ8IRm7xVzDk4JSeqPG54Tr-DTz68QeuYDUJOOHkt9nui-S1tt3e30KPr-OyRLKH-h6e0OvlWz6iIguascMtJF3aSBKJL-10yTR0wzqbI-6-4mOBLI_fA9F9uJ-QyfXaGaVEpkG1WJm3EjAmGOL_CWn1lv87DSXmxhjl_VEE-TLXSshnzGYOBLa0KR0zn03usu6Ha6AhfIY3Wf_jRL2UYEYrilFsNw-YfbFl4N06qDxFbqzVO9UbdGAaQ5sGwm4jpN6a92nB-nh3dRLpiTd4JbBPKMHxSEaj9NTB4KyVQBUQ9pxeJOdgwja7TWjNuR9tCdcRRMghM_Jk65QIWaFEzSvorqzYWjcTsfMrL3626aNLonkbl3uhRhVrhefD-qFgbWx-TO4toKhObTgdhU2BURWIcm51h-0qjajyZthwtBcxIBC7HNjc7VbYR60H8EUSqUgkOeY5kEXBTbliSN3NjaNbekENLgTWunWTubYsbEV2_v80cci3nbgF5K0_k4dXdvE5pbfA", "https://www.ansa.it/sicilia/notizie/2019/06/28/sea-watch-indagata-la-capitana_bb307471-8123-4c96-83bf-cec6d0edd1a1.html", "https://www.giurisprudenzapenale.com/wp-content/uploads/2019/07/Richiesta-convalida-arresto-RACKETE.pdf", "https://www.giurisprudenzapenale.com/wp-content/uploads/2019/07/Rachete-Carola-Ordinanza-sulla-richiesta-di-convalida-di-arresto.pdf", "https://www.giurisprudenzapenale.com/wp-content/uploads/2019/07/Ricorso-in-Cassazione-.pdf", "https://www.corriere.it/politica/19_giugno_27/famiglia-capitanafaceva-autostop-sudamericae-anche-stavolta-se-cavera-a328c2e8-9918-11e9-a7fc-0829f3644f7a_preview.shtml?reason=unauthenticated&cat=1&cid=UplsmvuE&pids=FR&credits=1&origin=https%3A%2F%2Fwww.corriere.it%2Fpolitica%2F19_giugno_27%2Ffamiglia-capitanafaceva-autostop-sudamericae-anche-stavolta-se-cavera-a328c2e8-9918-11e9-a7fc-0829f3644f7a.shtml", "https://www.dpa-international.com/topic/german-captain-rackete-eu-record-migrants-still-shameful-urn%3Anewsml%3Adpa.com%3A20090101%3A200629-99-598135", "https://mehler-engineered-defence.de/", "https://correctiv.org/faktencheck/migration/2019/07/03/ja-der-vater-von-carola-rackete-arbeitet-auch-in-der-ruestungsindustrie"]}
{"url": "https://facta.news/notizia-satirica/2020/07/09/la-dichiarazione-di-fabio-lucioni-giocatore-del-lecce-sulla-spocchia-dei-laziali-e-stata-inventata-da-una-pagina-satirica/", "title": "La dichiarazione di Fabio Lucioni (giocatore del Lecce) sulla \u00abspocchia dei laziali\u00bb \u00e8 stata inventata da una pagina satirica", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE L\u20198 luglio su Facebook \u00e8 stata pubblicata la foto del giocatore del Lecce Fabio Lucioni accompagnata da una sua presunta dichiarazione rilasciata dopo la partita di campionato vinta il 7 luglio 2020 con la Lazio grazie a un suo gol.", "Si legge: \u00abDopo il mio goal di ieri ho provato emozioni forti, indescrivibili.", "Non solo per la mia fede romanista o per l\u2019importanza della vittoria in chiave salvezza, ma soprattutto per la spocchia dei laziali.", "Dopo il vantaggio di Caicedo, Immobile si \u00e8 avvicinato ad Acerbi esclamando \u201canvedi questo con i piedi \u00e8 peggio di Patric e Radu\u201d stava deridendo il nostro portiere (Gabriel n.d.r.), peccato che a\u00a0fine partita sia stato lui a ridere di loro, la sua faccia da ebete dopo i miracoli di Gabriel su Adelkanye e Milinkovic non ha prezzo.", "Gli abbiamo concesso anche un occasione a porta vuota nel secondo tempo ma ovviamente ha dovuto fare il pallonetto, il fenomeno, classico quando ti senti una Lamborghini ma in realt\u00e0 sei una Fiat Panda.", "La Lazio ci ha sottovalutato e mancato di rispetto, in campo stavano litigando tra di loro e ho sentito Patric dire \u201cIo ho giocato nel Barcelona, non posso perdere contro una squadra che non sta nemmeno sulla cartina\u201d , gli ho subito risposto, da buon romanista, che loro contro le squadre giallorosse perdono spesso e volentieri.", "Da l\u00ec si \u00e8 scazzato e ha iniziato a picchiare come un fabbro, credo avesse il ciclo.", "E infatti poi ha morso Leonardo (Donati n.d.r.).", "\u00c8 stato un gesto incommentabile: noi abbiamo fame di vittorie, non di avversari\u00bb.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "La presunta dichiarazione del calciatore del Lecce non trova riscontro in nessuna testata nazionale e locale.", "Inoltre, lo stesso Lucioni su Instagram ha smentito sul suo profilo ufficiale di aver mai rilasciato una simile dichiarazione.", "La falsa dichiarazione \u00e8 stata pubblicata da una pagina Facebook satirica (La Favola del Calcio) l\u20198 luglio 2020.", "Nella descrizione della pagina si legge: \u00abPagina satirica: inventiamo storie e interviste sul calcio\u00bb."], "category": "Notizia Satirica", "publish_date": "2020-07-09", "tags": ["calcio", "fabio lucioni", "lazio", "lecce"], "links": ["https://bit.ly/Form-Sito", "https://www.facebook.com/lafrasepiubelladelmondolaromainvantaggio/photos/a.434123436715234/2905482219579331/?type=3&theater", "https://www.repubblica.it/sport/calcio/serie-a/2020/07/07/news/lecce-lazio_2-1_lucioni_e_gabriel_condannano_i_biancocelesti-261260398/", "https://www.instagram.com/fabio_lucioni/?hl=it", "https://www.facebook.com/favolacalcio/photos/a.140244297601052/153268969631918/?type=3&theater", "https://www.facebook.com/pg/favolacalcio/about/?ref=page_internal"]}
{"url": "https://facta.news/fuori-contesto/2020/07/08/questa-foto-non-mostra-bolsonaro-in-ospedale-dopo-essere-risultato-positivo-al-nuovo-coronavirus/", "title": "Questa foto non mostra Bolsonaro in ospedale dopo essere risultato positivo al nuovo coronavirus", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE L\u20198 luglio su Facebook \u00e8 stata pubblicata una foto che mostra il presidente del Brasile Jair Bolsonaro in un letto di ospedale con un sondino nel naso.", "L\u2019immagine \u00e8 accompagnata da un commento, scritto da chi ha pubblicato lo scatto, in cui si sostiene che la fotografia mostrerebbe la condizione clinica attuale di Bolsonaro dopo essere risultato positivo al nuovo coronavirus.", "Questo contenuto \u00e8 fuorviante e veicola una notizia falsa.", "La foto \u00e8 reale ma non mostra Jair Bolsonaro in un letto di ospedale dopo essere risultato positivo al nuovo coronavirus Sars-Cov-2.", "L\u2019immagine \u00e8 in realt\u00e0 stata pubblicata originariamente da Bolsonaro l\u201911 settembre 2019 sulla propria pagina Facebook.", "In quel periodo il presidente del Brasile era stato operato per correggere un\u2019ernia addominale che si era formata dopo le diverse operazioni chirurgiche a cui si era sottoposto a seguito della pugnalata ricevuta durante un comizio elettorale nel 2018, come si pu\u00f2 leggere qui e qui ."], "category": "Fuori Contesto", "publish_date": "2020-07-08", "tags": ["#verabot", "brasile", "covid-19", "jair bolsonaro", "nuovo coronavirus"], "links": ["https://bit.ly/Form-Sito", "https://www.facebook.com/photo.php?fbid=4355048061186835&set=a.216092831749066&type=3&theater", "https://www.ansa.it/sito/notizie/topnews/2020/07/08/coronavirus-brasile-bolsonaro-positivo-al-test_a11cedec-cd15-494e-8e29-9146a74640bb.html", "https://www.facebook.com/jairmessias.bolsonaro/photos/a.250567771758883/1586092788206368/?type=3&theater", "https://g1.globo.com/sp/sao-paulo/noticia/2019/09/11/medicos-colocam-sonda-nasogastrica-em-bolsonaro.ghtml", "https://www.ilpost.it/2019/09/08/bolsonaro-operato-pugnalata/"]}
{"url": "https://facta.news/notizia-vera/2020/07/08/la-fotografia-del-migrante-con-le-cuffie-e-gli-occhiali-da-sole-e-reale-e-si-riferisce-a-un-salvataggio-nel-mediterraneo-del-2018/", "title": "La fotografia del migrante con le cuffie e gli occhiali da sole \u00e8 reale e si riferisce a un salvataggio nel Mediterraneo del 2018", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Mercoled\u00ec 8 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine , pubblicata su Facebook il 2 luglio 2018 dalla pagina Eclissi Sociale e tornata a circolare in queste ore, che ritrae quello che appare come migrante, munito di giubbotto di salvataggio arancione, occhiali da sole neri e cuffie al collo.", "Il testo che accompagna l\u2019immagine su Facebook recita \u00abQuesto \u00e8 scappato dalla guerra ascoltando musica \u2026\u00bb.", "L\u2019immagine oggetto di verifica \u00e8 reale ed \u00e8 tratta da un salvataggio nel Mediterraneo operato dalla Ong spagnola Open Arms il 30 giugno 2018.", "La fotografia originale \u00e8 stata pubblicata lo stesso 30 giugno 2018 sull\u2019account Twitter di Open Arms, dopo un salvataggio di 59 migranti ( di cui 4 minori ) partiti dalla Libia.", "La persona ritratta nell\u2019immagine \u00e8 uno dei naufraghi tratti in salvo, come testimonia il giubbotto arancione fornito da Open Arms e indossa occhiali da sole e cuffie.", "Testimone dell\u2019operazione di salvataggio \u00e8 stata l\u2019allora eurodeputata di Gue-Ngl (Sinistra unitaria europea) Eleonora Forenza, che con altri tre colleghi spagnoli \u2013 tra i quali il socialista Javi Lopez, autore di questa foto che mostra le condizioni di viaggio dei migranti intercettati \u2013 era a bordo della Astral , nave della Ong spagnola che seguiva Open Arms in quel momento nella zona Sar al largo della Libia.", "Il salvataggio \u00e8 avvenuto nel pieno del braccio di ferro tra l\u2019allora ministro dell\u2019Interno italiano Matteo Salvini e quello maltese, Michael Farrugia, accusato di non rispondere alle richieste di soccorso provenienti dalla sua zona di competenza, e a meno di 24 ore dalla tragedia che il 29 giugno 2018 ha portato alla morte di 100 migranti nel Mediterraneo."], "category": "Notizia Vera", "publish_date": "2020-07-08", "tags": ["malta", "matteo salvini", "migranti", "open arms"], "links": ["https://bit.ly/Form-Sito", "https://www.facebook.com/permalink.php?story_fbid=468151533631512&id=326134491166551", "https://www.facebook.com/luca.querci.14/posts/3691776187505143", "https://www.repubblica.it/cronaca/2018/06/30/news/open_arms_soccorre_gommone_zona_sar_libica-200443092/", "https://twitter.com/openarms_fund/status/1013011583071637504/photo/2", "https://www.lasicilia.it/news/cronaca/171752/la-open-arms-salva-59-migranti-e-accusa-altri-100-sono-morti-colpa-di-libia-e-italia.html", "https://www.facebook.com/eleonoraforenzapagina/posts/1060372200776992", "https://www.europarl.europa.eu/meps/it/125193/ELEONORA_FORENZA/history/8", "https://www.guengl.eu/about-the-group/", "https://twitter.com/javilopezEU/status/1013013670354399232?s=20", "http://www.askanews.it/politica/2018/06/30/open-arms-con-59-a-bordo-in-mezzo-alla-guerra-dei-porti-top10_20180630_182214/", "https://twitter.com/dr_micfarr/status/1013030359565418496?s=20", "https://twitter.com/matteosalvinimi/status/1012383384935567360?s=20", "https://tg24.sky.it/mondo/2018/06/30/migranti-naufragio-libia-open-arms-salvini-malta", "https://www.repubblica.it/cronaca/2018/06/29/news/msf_dopo_queste_misure_ogni_morte_in_mare_e_sulle_spalle_dell_europa_lunedi_a_malta_il_processo_a_carico_del_capitano_de-200353774/"]}
{"url": "https://facta.news/immagine-modificata/2020/07/09/no-monica-cirinna-non-ha-mai-indossato-una-maglietta-con-su-scritto-meglio-camorrista-che-fascista/", "title": "No, Monica Cirinn\u00e0 non ha mai indossato una maglietta con su scritto \u00abmeglio camorrista che fascista\u00bb", "content": ["Mercoled\u00ec 8 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un\u2019immagine pubblicata l\u20198 luglio su Facebook che ritrarrebbe la senatrice del Partito Democratico Monica Cirinn\u00e0 con indosso una maglietta recante la scritta \u00abmeglio camorrista che fascista\u00bb.", "Nell\u2019immagine pubblicata, Cirinn\u00e0 abbraccia il segretario del Pd Nicola Zingaretti.", "Si tratta di un\u2019immagine modificata.", "La fotografia originale risale infatti al 13 ottobre 2018 ed \u00e8 stata scattata nel corso di un evento politico a sostegno della candidatura a segretario del Pd di Zingaretti, e com\u2019\u00e8 possibile notare dalle immagini pubblicate dalla stessa Cirinn\u00e0 sul proprio profilo ufficiale facebook, il testo della maglietta recita \u00abMeglio frocio che fascista\u00bb, motto di Gay Left , la consulta Lgbt+ degli allora Democratici di Sinistra, nata nel 2005.", "L\u2019immagine modificata intende richiamare il recente evento giudiziario che ha visto protagonista il fratello della senatrice Cirinn\u00e0, Claudio, coinvolto nell\u2019inchiesta sul clan camorristico Senese.", "Claudio Cirinn\u00e0 \u00e8 stato arrestato lo scorso 7 luglio con l\u2019accusa di reinvestire il capitale del clan frutto delle attivit\u00e0 illegali, mentre la sorella Monica, estranea ai fatti, ha commentato i fatti su Facebook, auspicando che \u00abla sua posizione venga chiarita al pi\u00f9 presto\u00bb."], "category": "Immagine Modificata", "publish_date": "2020-07-09", "tags": ["monica cirinn\u00e0", "nicola zingaretti", "partito democratico"], "links": ["https://www.facebook.com/photo/?fbid=1206433186359290&set=a.329850294017588", "http://www.senato.it/leg/18/BGT/Schede/Attsen/00018499.htm", "https://www.partitodemocratico.it/profile/nicola-zingaretti/", "https://www.facebook.com/monicacirinna.it/photos/pcb.2202531679757703/2202522089758662/", "https://www.facebook.com/monicacirinna.it/posts/a-piazzagrande-con-nicola-zingaretti-andrea-orlando-antonio-seneca-della-segrete/2202531679757703/", "https://www.arcigay.it/archivio/2005/01/nasce-gayleft-la-consulta-lgbt-dei-ds/#.XwbU25MzbBI", "https://roma.corriere.it/notizie/cronaca/20_luglio_07/monica-cirinna-mio-fratello-claudio-coinvolto-inchiesta-clan-senese-sono-addolorata-chiedo-rispetto-50dc3d3e-c055-11ea-ad66-3c342f8d70f1_preview.shtml?reason=unauthenticated&cat=1&cid=ysPa9s9a&pids=FR&credits=1&origin=https%3A%2F%2Froma.corriere.it%2Fnotizie%2Fcronaca%2F20_luglio_07%2Fmonica-cirinna-mio-fratello-claudio-coinvolto-inchiesta-clan-senese-sono-addolorata-chiedo-rispetto-50dc3d3e-c055-11ea-ad66-3c342f8d70f1.shtml", "https://roma.fanpage.it/operazione-contro-il-clan-senese-arrestato-anche-il-fratello-di-monica-cirinna-del-pd/", "https://www.facebook.com/monicacirinna.it/posts/3488043201206538"]}
{"url": "https://facta.news/fuori-contesto/2020/07/06/la-cagnolina-bianca-e-marrone-di-7-anni-sterilizzata-non-cerca-casa-e-stata-adottata-5-anni-fa/", "title": "La cagnolina bianca e marrone di \u00ab7 anni, sterilizzata\u00bb non cerca casa: \u00e8 stata adottata 5 anni fa", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 4 luglio su Facebook \u00e8 stata pubblicata una\u00a0foto di un cane accompagnata da un testo che invita le persone a chiamare un numero di telefono per adottarlo.", "Si legge: \u00ab7 anni, sterilizzata.", "La padrona non pu\u00f2 pi\u00f9 tenerla e vuole portarla al canile.", "Per favore, se non potete adottarla almeno condividete che forse riusciamo a trovarle una casa\u00bb.", "Questo contenuto \u00e8 fuorviante e veicola una notizia falsa.", "La foto del cane e la richiesta di aiuto \u00e8 stata originariamente pubblicata il 12 maggio 2015.", "Il cane \u00e8 stato adottato pochi giorni dopo l\u2019annuncio e, dunque, cinque anni fa, come si pu\u00f2 verificare qui .", "Il messaggio non corrisponde quindi pi\u00f9 al vero."], "category": "Fuori Contesto", "publish_date": "2020-07-06", "tags": ["animali domestici"], "links": ["https://bit.ly/Form-Sito", "https://www.facebook.com/ilmioamicoa4zampe1/photos/a.713936078652951/3170900449623156/?type=3&theater", "https://www.facebook.com/796362013780122/photos/a.799960816753575/805482379534752/?type=3"]}
{"url": "https://facta.news/fuori-contesto/2020/07/06/questa-foto-non-mostra-della-carne-di-pollo-trattata-con-il-cloro-per-eliminare-il-cattivo-odore/", "title": "Questa foto non mostra della carne di pollo trattata con il cloro \u00abper eliminare il cattivo odore\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 3 luglio su Facebook \u00e8 stata pubblicata una foto che mostra in primo piano una persona con una pettorina di colore blu e una mascherina bianca mentre versa dentro un contenitore pieno di carne cruda una sostanza liquida da una bottiglia bianca.", "L\u2019immagine \u00e8 accompagnata da questo commento, scritto da chi l\u2019ha pubblicata su Facebook: \u00abPollo trattato al cloro per eliminare il cattivo odore\u00bb.", "Questo contenuto \u00e8 fuorviante e veicola una notizia falsa.", "Come hanno verificato diversi siti di fact-checking ( qui , qui e qui ) la foto \u00e8 reale ma non mostra del pollo trattato con il cloro per eliminare il cattivo odore.", "L\u2019immagine in realt\u00e0 proviene dall\u2019Honduras ed \u00e8 stata scattata a maggio 2020: le autorit\u00e0 del Paese, in risposta alle denunce di alcuni cittadini sulla vendita di prodotti alimentari in cattive condizioni in alcuni supermercati e fast food, hanno avviato un processo di \u201cdenaturazione\u201d con sostanze chimiche del cibo (come mostrato nella foto) per rendere il prodotto inadatto al consumo alimentare."], "category": "Fuori Contesto", "publish_date": "2020-07-06", "tags": ["cloro", "pollo"], "links": ["https://bit.ly/Form-Sito", "https://www.facebook.com/photo.php?fbid=3582526051783942&set=a.169920913044490&type=3&theater", "https://larepublica.pe/verificador/2020/06/28/es-falso-que-estan-lavando-pollos-podridos-con-cloro-para-luego-venderlos/", "https://boliviaverifica.bo/dos-fotos-de-personas-lavando-presas-de-pollo-con-cloro-circula-en-redes-y-genera-confusion/", "https://www.chequeabolivia.bo/index.php/lavan-pollo-en-mal-estado-con-lavandina-y-detergente-para-poder-comercializarlo-en-bolivia", "http://www.treccani.it/vocabolario/denaturazione/", "https://www.hondusatv.com/secretaria-de-desarrollo-economico-desnaturaliza-productos-para-que-no-sean-aptos-para-consumo/"]}
{"url": "https://facta.news/notizia-falsa/2020/07/06/no-giorgio-napolitano-non-prende-880-mila-euro-di-pensione-allanno/", "title": "No, Giorgio Napolitano non prende 880 mila euro di pensione all\u2019anno", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 30 marzo su Facebook \u00e8 stata pubblicata un\u2019immagine che mostra una foto del volto dell\u2019ex presidente della Repubblica Giorgio Napolitano accompagnata da un testo.", "Si legge: \u00aba me 880 euro l\u2019anno, mentre a voi\u2026\u00bb.", "Questa notizia \u00e8 falsa e circola in rete da almeno tre anni.", "Su Pagella Politica ce ne eravamo occupati gi\u00e0 a giugno 2019.", "Il Fato Quotidiano \u2013 sito che nelle proprie informazioni specifica di essere satirico e di pubblicare alcuni contenuti non corrispondenti alla veridicit\u00e0 dei fatti \u2013 il 24 gennaio 2017 aveva pubblicato un articolo in cui si sosteneva che l\u2019ex presidente della Repubblica percepirebbe, per la sola pensione, 880 mila euro.", "All\u2019epoca il sito di fact-checking Butac aveva spiegato perch\u00e9 si trattava di una notizia non vera: durante gli anni della sua presidenza (dal 2006 al 2015), Giorgio Napolitano aveva ricevuto un\u2019indennit\u00e0 di 239.181 euro lordi all\u2019anno.", "\u00c8 impensabile quindi che l\u2019ex presidente della Repubblica potesse percepire una pensione quadrupla rispetto al suo compenso.", "Nel 2015, inoltre, il Fatto Quotidiano (e, questa volta, non Quotidaino ) aveva scritto che Napolitano prendeva una pensione di 15 mila euro al mese, cio\u00e8 poco meno di 200 mila euro all\u2019anno.", "Recentemente ne ha parlato anche il collega David Puente.", "Precisiamo infine che nel 2019, l\u2019ex presidente della Repubblica ha dichiarato un reddito imponibile di 121 mila euro."], "category": "Notizia Falsa", "publish_date": "2020-07-06", "tags": ["giorgio napolitano"], "links": ["https://bit.ly/Form-Sito", "https://www.facebook.com/photo.php?fbid=589006171958702&set=basw.Abo-0jADnfBG2iKNDfMKuZWRhSUQHB_eiPtieErby2lkSQpa7jc7gr5gc-5r2FIFzZd6NpvMQMZe4G_TQTKin5umOZxNhpW8yF--1mTRydpqkEebOms2C3_Et2kVw8BsOIfexk4Hqvih2GdrzcCYbNWkGOhrpqQsHioEWHB2Bnz-vw.589006171958702&type=1&opaqueCursor=AbqNjq6everRS1hYq2QvZ_Sx49QgAacSN6pPTi5NFNzoz0qsgFJ2EL1xGN29a3egGQDQP5tG3zjESPtiNB5Bq9NpgTFzN5mwlcM_A5vyT9Oj4t2H2ALerMEe2xl1qVo_2HN_uM9u9TXwYDnljga3A4oW5E2yDJiX4z4rE4xLasvA5eKsj3yZL2d3csFOnuqrdbXFhy2-KOvwV4pJInJ6haZ-QkW0DsdCr5z3TM_H2Z1D71g2Ool4OxJ8oQTWkygsCO2CjXEmAFJEKi7UiCIszQ7tyUveY-EZS_Rrb6jwEahV5Io3sJ0XCUu7Ou4tr76UuEVp5Az7rZV64NddiTHJtDclRZvzQzcABY4exoRjEJF-7avZe6L_XfiScr4_r6VqvImP4-PahcBeKA2SR0lRBrdupH9K95YIJ4tzTAn1M5U9gG7TRTIDdxSIMpukghTAm2QL6jXNxC6peIALPMRgLdQGNAHmam4Zd3Kyl7qH5hfLWVGLXUVB9U03YNQ2YQTXfPfvfcIXbTkHRKaIfvHGQubl_xnMJqwcz-cTRVpNZLK7OHHd1AOe10angvqf838llfVlRZCpvn-omqOVweJH99UL0EAAfJqIiqgMn-lFDE0anSSRi7ekOVXkLAm75Cl6y54cMuqRCUl87kfyJ_av1FwE&theater", "https://pagellapolitica.it/bufale/show/567/no-napolitano-non-ha-una-pensione-di-880-mila-euro-allanno", "https://web.archive.org/web/20170124094911/http://www.ilfatoquotidiano.com/giorgio-napolitano-non-rinuncia-ai-suoi-privilegi-pretende-880-000-euro-lanno-solo-pensione-rivolta-sul-web/", "https://www.butac.it/napolitano-lo-stipendio-doro-e-le-fonti/?fbclid=IwAR2zxOUvFwySehL1Bfd1spLAa1Pqs0GagxE-8CvRJKtCPRMgVIF8PZqp8FU", "http://presidenti.quirinale.it/elementi/Continua.aspx?tipo=Comunicato&key=16464", "https://www.ilfattoquotidiano.it/2015/01/13/napolitano-pensione-dorata-dal-maggiordomo-chaffeur-allufficio-100-mq/1336887/", "https://www.open.online/2020/07/06/bufala-pensioni-giorgio-napolitano-propaganda-politica-2020/", "http://www.senato.it/application/xmanager/projects/leg18/file/repository/documentaz_patr_17/2019/Napolitano_2019.pdf"]}
{"url": "https://facta.news/notizia-falsa/2020/07/08/no-il-nipote-di-matteo-salvini-non-e-diventato-parlamentare-senza-aver-mai-fatto-politica-e-non-guadagnera-15mila-euro-al-mese/", "title": "No, il nipote di Matteo Salvini non \u00e8 \u00abdiventato parlamentare senza aver mai fatto politica\u00bb e non guadagner\u00e0 15mila euro al mese", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Marted\u00ec 7 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine che ritrae un uomo, vestito con berretto di lana, guanti senza dita e anfibi neri, mentre parla al telefono con le gambe stese su una scrivania.", "Su questa sono appoggiati un computer fisso e una pianta e alle spalle dell\u2019uomo, appeso su una parete, \u00e8 possibile vedere la parte inferiore di un planisfero.", "La foto \u00e8 preceduta e seguita da un testo che recita \u00abQuesto \u00e8 Gian Marco Salvini.", "Grazie ai voti dello zio Matteo \u00e8 diventato parlamentare senza aver mai fatto politica e da aprile guadagner\u00e0 15mila euro al mese nonostante abbia la terza media e nessuna competenza\u00bb.", "Il post si conclude con il consueto invito a condividere il contenuto \u00abse sei indignato\u00bb Si tratta di una notizia falsa.", "L\u2019immagine \u00e8 stata pubblicata per la prima volta lo scorso 6 marzo 2018 dalla pagina Facebook di Gian Marco Saolini, noto creatore di bufale e, in generale, di contenuti di disinformazione, che \u00e8 solito trattare argomenti di stretta attualit\u00e0, fingendosi persona direttamente coinvolta nei fatti.", "La persona ritratta nell\u2019immagine \u00e8 lo stesso Saolini , che per l\u2019occasione interpreta il ruolo del presunto nipote di Matteo Salvini.", "La redazione di Facta si era gi\u00e0 in passato occupata dei contenuti diffusi da Saolini, con la verifica di due filmati \u2013 in cui impersonava \u00abl\u2019agente scelto che ha liberato Silvia Romano\u00bb, e un antennista che \u00ab svela cosa c\u2019\u00e8 dietro le antenne 5G \u00bb \u2013 e di una fotografia che lo ritraeva nei panni del proprietario di un\u2019azienda di tecnologie 5G \u00abattualmente fidanzato con Giorgia Meloni\u00bb.", "Si trattava, in tutti e tre i casi, di notizie false e prive di qualsiasi fondamento.", "Quanto alle informazioni riportate nell\u2019immagine oggetto di verifica, nell\u2019attuale legislatura non esiste alcun parlamentare chiamato Gian Marco Salvini (come \u00e8 possibile verificare attraverso i siti di Camera e Senato ) e accedendo agli archivi storici del Parlamento scopriamo che nessun altro politico con quel cognome ha mai ricoperto un ruolo all\u2019interno di una delle due camere.", "Lo stipendio di un parlamentare italiano, inoltre, non \u00e8 di \u00ab15mila euro al mese\u00bb (come sostenuto dal testo presente nell\u2019immagine).", "L\u2019indennit\u00e0 parlamentare \u00e8 sancita dall\u2019articolo 69 della Costituzione , ma l\u2019entit\u00e0 del trattamento economico di Camera e Senato \u00e8 stabilita dalla legge n.1261 del 1965 , che lo fisserebbe in 15mila euro lordi.", "Come riportato sul sito della Camera, per\u00f2, l\u2019operazione di contenimento dei costi operata dagli uffici di presidenza a partire dal 1 gennaio 2012 ha ridotto \u00abl\u2019importo dell\u2019indennit\u00e0 parlamentare a 5.246,54 euro\u00bb netti al mese, risultato delle ritenute previdenziali operate sullo stipendio lordo di 10.435 euro.", "A tale somma va aggiunta la cosiddetta \u00abdiaria\u00bb , un rimborso spese di soggiorno a Roma che attualmente vale 3.500 euro al mese.", "Un taglio simile \u00e8 stato deciso dal Senato, che dal 2011 ha fissato l\u2019indennit\u00e0 in 10.385,31 euro lordi (che si riducono a 10.064,77 euro per i Senatori che svolgono un\u2019attivit\u00e0 lavorativa), ovvero 5.304,89 netti (5.122,19 per coloro i quali svolgono attivit\u00e0 lavorative).", "Lo stipendio di un parlamentare italiano \u00e8 dunque oggi di poco superiore ai 10mila euro lordi mensili (che diventano 5mila al netto delle ritenute) e non di 15 mila come riportato nell\u2019immagine pubblicata da Saolini."], "category": "Notizia Falsa", "publish_date": "2020-07-08", "tags": ["gianmarco saolini", "matteo salvini", "saolini", "stipendio parlamentari"], "links": ["https://bit.ly/Form-Sito", "https://www.facebook.com/gmsaolini/photos/a.1669955906370649/1896395963726641/?type=3", "https://facta.news/notizia-falsa/2020/05/12/il-video-de-lagente-scelto-che-ha-liberato-silvia-romano-e-un-falso/", "https://youtu.be/59gRBrPyzqg?t=101", "https://facta.news/notizia-falsa/2020/05/12/il-video-de-lagente-scelto-che-ha-liberato-silvia-romano-e-un-falso/", "https://facta.news/notizia-falsa/2020/04/09/il-video-antennista-svela-cosa-ce-dietro-le-antenne-5g-e-un-falso/", "https://facta.news/notizia-falsa/2020/04/16/no-luomo-che-si-e-fatto-un-selfie-con-giorgia-meloni-non-e-il-proprietario-di-una-societa-5g-e-nemmeno-il-suo-fidanzato/", "https://www.camera.it/leg18/28", "http://www.senato.it/leg/18/BGT/Schede/Attsen/Sena.html", "https://www.senato.it/leg/ElencoParlamentari/Parls.html", "https://storia.camera.it/deputati/faccette/all?q=salvini#nav", "https://www.senato.it/1025?sezione=126&articolo_numero_articolo=69", "https://www.senato.it/1054", "https://www.camera.it/leg18/383?conoscerelacamera=4#nota", "https://www.camera.it/leg18/383?conoscerelacamera=4#nota", "https://www.senato.it/Leg18/1075?voce_sommario=61"]}
{"url": "https://facta.news/fuori-contesto/2020/07/08/le-bambine-presenti-in-questa-foto-mano-nella-mano-con-uomini-adulti-vestono-abiti-da-cerimonia-ma-non-sono-spose/", "title": "Le bambine presenti in questa foto mano nella mano con uomini adulti vestono abiti da cerimonia, ma non sono spose", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 7 luglio su Facebook \u00e8 stata pubblicata un\u2019immagine che riporta un contenuto pubblicato originariamente su Twitter e mostra una decina di bambine vestite di bianco in fila indiana mano nella mano con degli uomini pi\u00f9 anziani, tutti in abito da cerimonia.", "La foto \u00e8 accompagnata da un commento in cui si sostiene che la scena mostrerebbe \u00abmatrimoni islamici con bambine di 10 anni\u00bb.", "Questo contenuto \u00e8 fuorviante e veicola una notizia falsa.", "L\u2019immagine \u00e8 reale ma non mostra dei matrimoni tra uomini adulti e bambine.", "Come ha verificato nel settembre 2009 il sito di fact-checking Snopes , le bambine nella foto \u2013 scattata nel luglio 2009 a Gaza, durante un matrimonio di massa \u2013 \u00absono parenti degli sposi (tipicamente nipoti e cugine di et\u00e0 compresa dai tre agli otto anni) che erano semplicemente parte della cerimonia, con una funzione simile a quella delle damigelle nei matrimoni in stile occidentale\u00bb.", "Inoltre, sempre Snopes ha precisato che \u00abanche se erano innegabilmente presenti, le donne pi\u00f9 anziane che si sono sposate quel giorno, non erano evidenti nelle immagini registrate perch\u00e9, a differenza dello stile occidentale, le spose non sono al centro della scena in questo tipo di evento\u00bb.", "All\u2019epoca, un giornalista di Sky News presente all\u2019evento, aveva confermato che non si trattava di spose bambine come si pu\u00f2 leggere qui ."], "category": "Fuori Contesto", "publish_date": "2020-07-08", "tags": ["matrimoni islamici"], "links": ["https://bit.ly/Form-Sito", "https://www.facebook.com/photo.php?fbid=3425023560855245&set=gm.633539387275022&type=3&theater", "https://www.snopes.com/fact-check/hamas-wedding-girls/", "http://web.archive.org/web/20090807032557/http://blogs.news.sky.com/foreignmatters/Post:dcc9d723-8046-4857-b618-5c1135ba6417"]}
{"url": "https://facta.news/notizia-vecchia/2020/07/02/la-notizia-del-treno-diretto-a-palermo-e-assaltato-da-migranti-e-del-2017/", "title": "La notizia del treno diretto a Palermo e \u00abassaltato\u00bb da migranti \u00e8 del 2017", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 28 giugno su Facebook \u00e8 stata pubblicata un\u2019immagine che mostra l\u2019anteprima di un articolo pubblicato sul sito Notizie Universali .", "Nel titolo si legge: \u00abTunisini appena sbarcati si impossessano di un treno e lo devastano: \u201cDovete portarci a Palermo\u201d\u00bb.", "Ad accompagnare il testo una foto che mostra delle persone sedute sui finestrini aperti di un vagone di un treno.", "Questo il commento al post: \u00abUNA QUARANTINA DI MIGRANTI HA ASSALTATO UN TRENO ALLA STAZIONE CENTRALE DI\u00a0#AGRIGENTO: SPROVVISTI DI TICKET, VOLEVANO RAGGIUNGERE\u00a0#PALERMO.", "Ecco le risorse della\u00a0#Boldrini.\u00bb.", "Questa notizia \u00e8 di tre anni fa ma \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Andiamo con ordine.", "L\u2019articolo del sito Notizie Universali \u00e8 stato pubblicato lo scorso 9 giugno, ma ora non \u00e8 pi\u00f9 disponibile online, come si pu\u00f2 verificare qui .", "La notizia di una quarantina di migranti fatti scendere da un treno con destinazione Palermo perch\u00e9 privi di biglietto risale al 30 settembre 2017, come si pu\u00f2 leggere qui , qui , qui e qui .", "Nella concitazione del momento, la stampa locale riporta che sarebbe stato rotto un finestrino del treno.", "Non risulta quindi che il treno sarebbe stato devastato, come si legge nel titolo oggetto della nostra analisi.", "Una scena simile sempre alla stazione di Agrigento si \u00e8 verificata pochi giorni dopo, il 6 ottobre 2017 .", "Passiamo alla foto.", "L\u2019immagine \u00e8 reale ma non mostra una scena verificatesi in Italia.", "La foto infatti \u00e8 stata scattata in Slovenia nel 2015 e ritrae la polizia mentre ferma un treno che trasportava immigrati vicino al confine con la Croazia, come si pu\u00f2 verificare qui ."], "category": "Notizia Vecchia", "publish_date": "2020-07-02", "tags": ["migranti", "palermo", "treno"], "links": ["https://bit.ly/Form-Sito", "https://www.facebook.com/photo.php?fbid=10222558688426010&set=basw.AbqyI81yGESkg0cXP3w1_79HRoP-AO3psSqe3ztLbcQN_xQUwRqNW-jIREv7XWSzqJmeYvLo4NFaYGngpUeEUdX9bRaKZ2OtAG0uVIROvbjcDV2yirXVCxJN_tlcCUD-V0pue8r3KMUsp0BuBmBCKG6l6Zjd1OUVbOzEcc_wLdNdOKax45yjs_19FrvGX8eBrf0xtmoMAkjkWNuuCBtn2H5kEqM-PcVTS4ZenXZ2dXGEMs7TI-HnDwZrhNEkYe8CpL4.10222558688426010&type=1&opaqueCursor=Abo8m2hs8cMKlKUMjZdI2JePzWgsh3LXgjueqym9XsOketXbWwnyK8JJzCFJpozLqEehoDOGPhDHCn2ZeT7wUNoVAFNkTNaiy910-hTZr8HG1yw1VHKgp6qRtKntgVW86qkMsBKn3I6CwI-LyfFTXLumSN3gp0m-9VRwQRf2NPcwR7C8FH3UeEkK92ydMj3CyuCIlf5nsPWmmvKQCG2I-qsBJ0NSd03-DVVbhIOXyecWJba5USGWpPAE6Boz4dVtPlFNLSg51KsxWQUlZOCHyYRpniZZYpY5c_MhFFpKkgNn06d7NTiCSshLEh7nGgTT8EiMgm4Ptc7TYhmiSydDMmdhx5RXAVTjKLCik16ialOKcNx8svx4VVFrHrLvqtZySOERBvEqR4CE0s0P1pBTaQN4cdY6tEHcgKjp3GJyUswdMpHJj28m_gDgaa-zFy8Q25Gpy5aKaaqkT4n6YY-JbaxP2RkK3sp9kLxoBzyfYEvvPc_5rb-XKxm2jOuaMGfhMPfRfNbwVYQ9fB3g3XYf_BY8vDIDXUR4Lm2wQb3quPYj1TAru3voMU93-wkuzAiqwsL3DDpNF7MTpN4vaL5nWbd43_kPN97BeEHsqN_NPDDXoRuF8ue4b25QJZ0v0yVmT2vsIglXoFVKygUOoXprwZ-T&theater", "http://www.notizieuniversali.it/2020/06/09/dtunisini-appena-sbarcati-si-impossessano-un-treno-lo-devastano-portateci-palermo/?fbclid=IwAR1pI9GiDfHiBTdcAgcGf9q_M0mtj2E_nogpvskLyzftpY-aWfZF_lH0Bsk", "https://www.grandangoloagrigento.it/agrigento-notizie/agrigento-migranti-dormono-in-stazione-e-sul-treno-e-pretendono-viaggiare-senza-biglietto-scoppia-il-caos", "https://www.siciliatv.org/2017/09/30/migranti-occupano-treno-diretto-a-palermo-e-poi-lo-danneggiano-momenti-di-tensione-ieri-ad-agrigento/", "http://www.teleacras.com/wp1/2017/09/30/agrigento-allarrembaggio-del-treno/", "https://www.corriereagrigentino.it/2017/09/30/agrigento-momenti-di-tensione-alla-stazione-immigrati-occupano-treno/", "https://www.grandangoloagrigento.it/agrigento-notizie/agrigento-migranti-dormono-in-stazione-e-sul-treno-e-pretendono-viaggiare-senza-biglietto-scoppia-il-caos", "https://www.agrigentooggi.it/agrigento-60-tunisini-assaltano-un-treno-la-pretesa-viaggiare-senza-ticket/", "https://www.bbc.com/mundo/noticias/2015/09/150918_internacional_migrantes_serbia_croacia_hungria_crisis_europea_mr"]}
{"url": "https://facta.news/fuori-contesto/2020/07/03/questa-foto-di-sacchi-neri-che-non-contengono-cadaveri-non-e-stata-scattata-in-brasile/", "title": "Questa foto di sacchi neri (che non contengono cadaveri) non \u00e8 stata scattata in Brasile", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 2 luglio su Facebook \u00e8 stata pubblicata una foto che mostra una serie di sacchi neri in fila che, complice il testo che accompagna l\u2019immagine, sembrano contenere persone decedute.", "Lo scatto mostra anche due figure: sulla sinistra una seduta per terra su uno scalino e sulla destra una in piedi che trasporta uno dei sacchi.", "La foto \u00e8 accompagnata da questo commento: \u00abIn brasile portano i morti di covid cn una mano sola\u00bb.", "Si tratta di un contenuto fuorviante che veicola una notizia falsa.", "Come abbiamo ricostruito in un nostro precedente articolo , la foto \u00e8 stata scattata il 27 maggio 2020 a Miami (Florida) durante una protesta in cui decine di manifestanti hanno predisposto una serie di sacchi neri a simboleggiare le morti legate alla Covid-19 per ricordarle e per protestare contro la risposta del governo, ritenuta non adeguata, alla disoccupazione causata dalla pandemia ( qui , qui e qui per verificare)."], "category": "Fuori Contesto", "publish_date": "2020-07-03", "tags": ["#verabot", "brasile", "covid-19", "miami", "nuovo coronavirus", "nuovo coronavirus sars-cov-2"], "links": ["https://bit.ly/Form-Sito", "https://www.facebook.com/photo.php?fbid=10219554910997467&set=a.4138820342908&type=3&theater", "https://facta.news/fuori-contesto/2020/06/01/questa-foto-con-dei-sacchi-neri-che-non-contengono-cadaveri-non-vuole-ingannare-sulle-morti-legate-alla-covid-19/", "https://www.lusa.pt/foto?from=%2F&imageid=g~MBv22Ty55Ujq_lNFuNpjMSZM5iuSI1&fbclid=IwAR01sMGl4fJ8WjnnxRFjRTFr3Q8dcKhskiRPj9RfViJW-aQfAfeU17nRAEM", "https://www.telemundo52.com/noticias/eeuu/insolita-protesta-apilan-cadaveres-porque-no-reciben-sus-cheques-de-ayuda/2084696/", "https://www.eldiario.es/sociedad/Llevan-simbolicos-cadaveres-COVID-19-EEUU_0_1032046813.html"]}
{"url": "https://facta.news/fuori-contesto/2020/07/03/no-questa-foto-che-mostra-delle-macchine-distrutte-a-causa-di-un-terremoto-non-e-stata-scattata-in-sicilia/", "title": "No, questa foto che mostra delle macchine distrutte a causa di un terremoto non \u00e8 stata scattata in Sicilia", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 2 luglio su Facebook \u00e8 stata pubblicata una foto che mostra alcune macchine distrutte dopo il crollo della parete di un palazzo.", "Lo scatto \u00e8 accompagnata da questo commento: \u00abTerremoto in Sicilia\u00bb.", "Si tratta di un contenuto fuorviante che veicola una notizia falsa.", "La foto \u00e8 reale ma non \u00e8 stata scattata in Sicilia a luglio 2020.", "L\u2019immagine si riferisce alle conseguenze di due scosse di terremoto che hanno colpito Zagabria, capitale della Croazia, lo scorso 22 marzo, come si pu\u00f2 verificare qui e qui .", "La notizia del terremoto in Sicilia \u00e8 invece vera: il 2 luglio 2020, alle 17:28, al largo di Siracusa \u00e8 stato registrato un terremoto di magnitudo\u00a0ML 3.7.", "In base a quanto riportato dai media locali non si sono registrati danni alle cose e alle persone, come si pu\u00f2 leggere qui ."], "category": "Fuori Contesto", "publish_date": "2020-07-03", "tags": ["sicilia", "terremoto"], "links": ["https://bit.ly/Form-Sito", "https://www.facebook.com/zeynouba.hayder/posts/10206779824209598", "https://www.corriere.it/foto-gallery/cronache/20_marzo_22/terremoto-zagabria-danni-croazia-3c8aba4e-6c0f-11ea-8403-94d97cb6fb9f.shtml?refresh_ce-cp", "https://www.jutarnji.hr/vijesti/hrvatska/snazni-potresi-uzdrmali-zagreb-prvo-podrhtavanje-zabiljezeno-u-624-drugo-pola-sata-kasnije-gradani-na-ulicama-stete-ogromne-curica-15-kriticno-10120042", "http://terremoti.ingv.it/event/24756041", "https://www.lagazzettadelmezzogiorno.it/news/italia/1231064/sicilia-scossa-di-terremoto-a-siracusa-e-catania.html#:~:text=Scossa%20di%20terremoto%20in%20Sicilia%20percepita%20distintamente%20a%20Siracusa%20e%20Catania&text=L'epicentro%20della%20scossa%20di,danni%20a%20persone%20o%20cose."]}
{"url": "https://facta.news/notizia-falsa/2020/07/03/non-e-vero-che-le-immagini-delle-bare-di-bergamo-trasmesse-dai-telegiornali-erano-false-ma-alcune-di-quelle-circolate-sui-social-si/", "title": "Non \u00e8 vero che le immagini delle \u00abbare di Bergamo\u00bb trasmesse dai telegiornali erano false (ma alcune di quelle circolate sui social s\u00ec)", "content": ["Venerd\u00ec 3 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un video pubblicato il 1 luglio su Facebook, secondo cui le immagini delle \u00abbare di Bergamo\u00bb trasmesse dai telegiornali italiani sarebbero false.", "Il filmato, della durata complessiva di 23 minuti e 12 secondi, ritrae una manifestazione pubblica mandata in onda con il logo ByoBlu (videoblog fondato da Claudio Messora e gi\u00e0 inserito da NewsGuard tra i siti che hanno pubblicato informazioni false o fuorvianti sul coronavirus) e in particolar modo l\u2019intervento della relatrice Antonietta Gatti, dottoressa laureata in fisica e recentemente balzata alle cronache per la diffusione di alcune teorie prive di fondamento scientifico circa l\u2019origine del coronavirus.", "\u00abDurante la quarantena ci facevano vedere una sala piena di bare ed era un servizio vecchio sui naufragati a Lampedusa, ho pensato che il giornalista si fosse sbagliato\u00bb spiega Gatti nel suo intervento, \u00abPoi vedo un sacco di bare sui camion militari e a questo punto ho telefonato a una persona delle pompe funebri di Bergamo e mi ha detto: \u201cma non crederai a quello che ti dice la televisione?\u201d.", "Da quel momento l\u2019ho spenta e non ho pi\u00f9 sentito nulla\u00bb.", "Si tratta di una notizia falsa.", "Come verificato dai colleghi di Pagella Politica lo scorso 19 marzo, un\u2019immagine che ritraeva oltre 100 bare di migranti morti durante la traversata del Mediterraneo, scattata il 3 ottobre 2013 a Lampedusa, era stata effettivamente pubblicata su Facebook e spacciata per una fotografia scattata a Bergamo durante l\u2019epidemia di Covid-19.", "Non esiste alcun riscontro, per\u00f2, circa il fatto che la stessa immagine sia stata mandata in onda dai telegiornali durante la quarantena.", "Quanto alle bare caricate sui \u00abcamion militari\u00bb, il riferimento \u00e8 all\u2019immagine scattata nella notte tra il 18 e il 19 marzo 2020, che immortala un convoglio dell\u2019esercito impegnato a trasportare 65 bare che la citt\u00e0 di Bergamo, allo stremo, non poteva seppellire.", "La circostanza \u00e8 avvalorata da numerose testimonianze, tra cui un video , pubblicato su Twitter dall\u2019utente @fcrimaldi81 e un\u2019intervista del Corriere della Sera al militare che guidava uno dei camion."], "category": "Notizia Falsa", "publish_date": "2020-07-03", "tags": ["#verabot", "antonietta gatti", "bergamo", "coronavirus", "coronavirus sars-cov-2", "covid-19", "stefano montanari"], "links": ["https://www.facebook.com/100045150035064/posts/172050544309946/?sfnsn=scwspwa&extid=62cWQp9a42fF8dKe", "https://donotlink.it/0QVqA", "https://www.newsguardtech.com/it/coronavirus-misinformation-tracking-center/", "https://facta.news/notizia-falsa/2020/05/20/no-le-morti-per-covid-19-non-sono-provocate-da-errori-medici-e-il-premio-conferito-a-stefano-montanari-non-e-un-riconoscimento-scientifico/", "https://pagellapolitica.it/bufale/show/1012/no-questa-foto-con-numerose-bare-non-%C3%A8-stata-scattata-a-bergamo", "https://www.facebook.com/photo.php?fbid=10206899335238035&set=a.1254473018080&type=3&theater", "https://www.avvenire.it/attualita/pagine/le-bare-sui-camion-militari-bergamo-sotto-choc", "https://twitter.com/lochiediame/status/1240414339733114880?s=20", "https://www.corriere.it/cronache/20_maggio_08/coronavirus-militare-che-guido-camion-morti-bergamo-quelle-bare-fanno-parte-me-72497738-910d-11ea-8c7e-3b270f2639b4.shtml"]}
{"url": "https://facta.news/notizia-falsa/2020/07/06/no-i-carabinieri-non-hanno-scoperto-che-il-video-del-ragazzo-di-colore-che-cucina-il-gatto-e-un-falso/", "title": "No, i Carabinieri non hanno scoperto che \u00abil video del ragazzo di colore che cucina il gatto\u00bb \u00e8 un falso", "content": ["Luned\u00ec 6 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 dell\u2019informazione, pubblicata il 2 luglio su Facebook secondo cui \u00abil video del ragazzo di colore che cucina il gatto\u00bb sarebbe in realt\u00e0 stato girato utilizzando un peluche e un attore pagato 50 euro.", "Questa scoperta sarebbe stata fatta dai Carabinieri.", "Si tratta di una notizia falsa.", "Il riferimento \u00e8 al filmato , girato il 30 giugno 2020 nei pressi della stazione di Campiglia Marittima (in provincia di Livorno) da alcuni passanti, che immortala un uomo impegnato a cucinare un gatto per strada.", "Il video \u00e8 in breve tempo diventato virale, anche grazie alla condivisione dei profili social di Susanna Ceccardi (candidata della Lega alla presidenza della regione Toscana) e Matteo Salvini .", "La sindaca di Campigliano Marina, Alberta Ticciati, il 2 luglio ha espresso dubbi riguardo \u00abalcune incongruenze\u00bb nella dinamica dei fatti, in un\u2019intervista rilasciata all\u2019emittente radiofonica Controradio, sottolineando come il gatto risultasse gi\u00e0 carbonizzato al momento delle riprese, nonostante la fiammella appiccata dall\u2019uomo apparisse troppo debole.", "L\u2019autore dell\u2019atto, un ventenne originario della Costa d\u2019Avorio, \u00e8 al momento a piede libero, come prescritto dall\u2019 articolo 544-bis del Codice Penale riguardante la crudelt\u00e0 sugli animali.", "Il caso \u00e8 oggetto di indagine da parte della locale sezione dei Carabinieri ma, contrariamente alle informazioni riportate nel post oggetti di analisi , non si registrano comunicazioni ufficiali delle forze dell\u2019ordine, n\u00e9 indiscrezioni riguardo una pista investigativa che porterebbe a dubitare della veridicit\u00e0 del filmato.", "Contattati dalla redazione di Facta , i Carabinieri di Campiglia Marittima hanno declinato ogni commento sulle indagini in corso."], "category": "Notizia Falsa", "publish_date": "2020-07-06", "tags": ["campiglia marittima", "gatto", "peluche"], "links": ["https://www.facebook.com/1622523909/posts/10220549174072319/?app=fbl", "https://www.facebook.com/sergiodirado/videos/10220520159946234/", "https://twitter.com/SusannaCeccardi/status/1277854752756260865?s=20", "https://twitter.com/matteosalvinimi/status/1277886531273973762?s=20", "https://www.controradio.it/podcast/campiglia-marittima-alberta-ticciati/", "https://www.brocardi.it/codice-penale/libro-secondo/titolo-ix-bis/art544ter.html", "https://www.facebook.com/1622523909/posts/10220549174072319/?app=fbl"]}
{"url": "https://facta.news/notizia-satirica/2020/07/01/la-dichiarazione-di-shevchenko-su-chiellini-e-il-pallone-doro-e-stata-inventata-da-una-pagina-satirica-di-facebook/", "title": "La dichiarazione di Shevchenko su Chiellini e il pallone d\u2019oro \u00e8 stata inventata da una pagina satirica di Facebook", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 30 giugno su Facebook \u00e8 stato pubblicato un post in cui si legge che l\u2019ex calciatore del Milan Andrij Shevchenko avrebbe dichiarato: \u00abS\u00ec, ho letto cosa ha detto Chiellini su di me nella sua biografia.", "Il mio pallone d\u2019oro nel 2004 \u00e8 stato pi\u00f9 che meritato, a differenza di quello di Nedved che lo ha ricevuto dopo aver vinto un banalissimo campionato di A nel 2003.", "E sappiamo tutti cosa faceva la Juventus di Moggi in quegli anni in Italia.", "Mi viene da ridere quando i giornali si chiedono come mai l\u2019Italia non si sia qualificata ai mondiali, ma la risposta \u00e8 molto semplice: sono passati da giocatori del calibro di Maldini a mediocri come Chiellini.", "A quei tempi avrebbe giocato in Serie B. E un anno se lo \u00e8 anche fatto (ride ndr).", "Ma in fondo dobbiamo davvero parlare di uno che nella sua autobiografia ha parlato molto pi\u00f9 degli altri che della sua vita e dei suoi trofei?", "Probabilmente se non avesse parlato male di ogni calciatore menzionato nel suo libro nessuno lo avrebbe letto.", "\u00c8 sicuramente pi\u00f9 bravo a fare marketing che a giocare calcio.\u00bb", "Il riferimento \u00e8 alla biografia del difensore della Juventus Giorgio Chiellini in cui si legge questo passaggio sui vincitori del Pallone d\u2019Oro: \u00abLo hanno dato a giocatori come\u00a0Owen o Shevchenko, grandi, ma non certo pi\u00f9 di Totti\u00bb.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "La falsa dichiarazione dell\u2019ex calciatore ucraino, che non trova riscontro in nessuna testata nazionale e locale, \u00e8 stata pubblicata in realt\u00e0 da una pagina satirica su Facebook il 29 giugno 2020, come si pu\u00f2 verificare qui .", "Nella descrizione della pagina si legge infatti: \u00abPagina satirica: inventiamo storie e interviste sul calcio\u00bb."], "category": "Notizia Satirica", "publish_date": "2020-07-01", "tags": ["andrij shevchenko", "giorgio chiellini"], "links": ["https://bit.ly/Form-Sito", "https://www.facebook.com/photo.php?fbid=299130498134216&set=a.120590619321539&type=3&theater", "https://www.sportmediaset.mediaset.it/calcio/juventus/chiellini-pallone-doro-a-shevchenko-un-grande-manon-pi-di-totti_20008715-202002a.shtml", "https://www.facebook.com/favolacalcio/photos/a.100449918247157/150499966575485/?type=3&theater", "https://www.facebook.com/pg/favolacalcio/about/?ref=page_internal"]}
{"url": "https://facta.news/notizia-falsa/2020/07/01/no-sandro-pertini-non-ha-detto-che-quando-il-governo-non-fa-cio-che-vuole-il-popolo-va-cacciato-via-anche-con-mazze-e-pietre/", "title": "No, Sandro Pertini non ha detto che \u00abquando il governo non fa ci\u00f2 che vuole il popolo va cacciato via anche con mazze e pietre\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 25 maggio 2020 su Facebook \u00e8 stata pubblicata un\u2019immagine che riporta una dichiarazione attribuita all\u2019ex presidente della Repubblica Sandro Pertini .", "Si legge: \u00abQuando il governo non fa ci\u00f2 che vuole il popolo, va cacciato via anche con mazze e pietre\u00bb.", "Questa notizia \u00e8 falsa e circola in rete da almeno sette anni.", "Non esiste infatti alcun documento ufficiale che testimoni che Sandro Pertini abbia pronunciato una simile dichiarazione.", "Stessa conferma \u00e8 arrivata dalla Fondazione Sandro Pertini , realt\u00e0 che promuove e divulga studi e ricerche sull\u2019opera e sul pensiero dell\u2019ex presidente della Repubblica."], "category": "Notizia Falsa", "publish_date": "2020-07-01", "tags": ["fondazione sandro pertini", "presidente della repubblica", "sandro pertini"], "links": ["https://bit.ly/Form-Sito", "https://www.facebook.com/photo.php?fbid=4158016510875447&set=basw.AbqWxoIO5T5-8e5lI66NCbGtOCbiV4jw6DrbjzUfs3xORiS4yzKjKCaiE2_K7VZjLmZUMmKK4nX5kKdVecoc85j30rSWgvh32XggNEJ14TU6NgihRfF0n3lzfAyxDLPQ0GMEo_I0CHaiAXyGYh08eGAM6CU6AkLufS9D6sarYwR6lw.581377319400026.10219693134150881.2795425247208384.10221779530067943.4254160354610278.2445042408931286.2949967965088621.4158016510875447.10158012946475929&type=1&theater", "http://presidenti.quirinale.it/Pertini/per-biografia.htm", "http://www.matteogracis.it/bella-frase-ma-non-e-di-pertini/", "http://www.fondazionepertini.it/"]}
{"url": "https://facta.news/notizia-vera/2020/07/01/si-bill-gates-ha-davvero-donato-un-milione-di-euro-a-un-ex-operaio-brianzolo-per-sviluppare-una-pompa-idraulica/", "title": "S\u00ec, Bill Gates ha davvero donato un milione di euro a un ex operaio brianzolo per sviluppare una pompa idraulica", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Mercoled\u00ec 1 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 30 giugno su Facebook dal giornalista Lorenzo Tosa , secondo cui l\u2019imprenditore e filantropo americano Bill Gates avrebbe finanziato \u00abcon una donazione di un milione di euro\u00bb lo sviluppo di una pompa idraulica, realizzata dall\u2019ex operaio brianzolo Vincenzo Di Leo.", "\u00abTutto ha inizio nel 2016, a Monaco di Baviera, a una fiera internazionale di tecnologie ambientali, dove Vincenzo presenta il suo gioiello: Tarua, una pompa idraulica incredibilmente innovativa capace di far passare insieme detriti e liquidi\u00bb racconta Tosa nel post, che ha ottenuto oltre 4mila condivisioni in 24 ore, \u00abIl caso e la fortuna vogliono che in quel momento passi da l\u00ec un emissario della Bill & Melinda Gates Foundation, la fondazione privata pi\u00f9 grande del mondo, con 50 miliardi di dollari di patrimonio.", "L\u2019emissario ne rimane incantato\u00bb.", "Secondo il racconto di Tosa, la fondazione di Gates avrebbe deciso di investire sull\u2019invenzione italiana un milione di euro, con l\u2019unica richiesta di alleggerirla \u00abdi \u00be del suo peso\u00bb per renderla utilizzabile \u00aba braccia da due donne\u00bb.", "Si tratta di una notizia vera.", "La storia della collaborazione tra Gates e Di Leo \u00e8 stata raccontata per la prima volta al mondo dal Corriere della Sera in un articolo datato 27 giugno 2020 dal titolo \u00abBill Gates e il bonifico da 1 milione a Vincenzo di Leo, ex operaio brianzolo di 72 anni\u00bb.", "Nell\u2019articolo viene descritta la pompa idraulica realizzata da Di Leo, la Taura , la cui peculiarit\u00e0 sarebbe \u00abla tolleranza, cio\u00e8 la capacit\u00e0 di far passare detriti insieme ai liquidi\u00bb.", "La pompa, insomma, non si blocca e ci\u00f2 la rende l\u2019ideale in situazioni problematiche come lo svuotamento di latrine nei Paesi in via di sviluppo.", "Gates \u00e8 affascinato dall\u2019invenzione, come si racconta nell\u2019articolo, e per questo nel 2016 la sovvenziona con un bonifico di un milione di euro.", "C\u2019\u00e8 solo un problema: \u00abpesa 300 kg\u00bb riporta ancora il Corriere , \u00abLa scommessa da un milione di dollari con Di Leo \u00e8 questa: ridurla a 70 kg, semplificandone al massimo l\u2019uso, per poter essere trasportata a braccia da due donne\u00bb.", "Le prove della donazione sono disponibili sul sito ufficiale della Bill & Melinda Gates Foundation, che tiene traccia di un pagamento in due tranche: due differenti passaggi di denaro avvenuti nel novembre 2016 (640mila dollari) e nel marzo 2019 (400mila dollari), direttamente dal magnate americano alla piccola Idee e Prodotti Srl , la societ\u00e0 fondata da Di Leo.", "Secondo quanto racconta il Corriere , la pompa idraulica di dimensioni ridotte \u00e8 al momento in fase di prototipo e per raggiungere i risultati sperati potrebbero essere necessari ulteriori investimenti da parte della Bill & Melinda Gates Foundation.", "Abbiamo contattato Di Leo per confermare tale informazione, ogni eventuale risposta sar\u00e0 riportata come aggiornamento all\u2019articolo."], "category": "Notizia Vera", "publish_date": "2020-07-01", "tags": ["#verabot", "bill e melinda foundation", "bill gates", "pompa idraulica", "vincenzo di leo"], "links": ["https://bit.ly/Form-Sito", "https://www.facebook.com/lorenzotosa.antigone/photos/a.476251642907003/840848159780681/?type=3", "https://www.tpi.it/author/lorenzo-tosa/", "https://corriereinnovazione.corriere.it/cards/ex-operaio-brianzolo-72-anni-riceve-bonifico-un-milione-dollari-bill-gates/tecnologia-unica_principale.shtml?fbclid=IwAR2EOBCod3esZDziML6AMuAF2ZYzjtLhEx2mD7J2IZwLm0bXj9A3pLVhKNg", "https://www.ideeeprodotti.it/ci-occupiamo-di/pompaggio/pompe-a-pistone-tarua.aspx", "https://www.gatesfoundation.org/How-We-Work/Quick-Links/Grants-Database/Grants/2016/11/OPP1159120", "https://www.gatesfoundation.org/How-We-Work/Quick-Links/Grants-Database/Grants/2019/03/OPP1209129", "https://www.ideeeprodotti.it/"]}
{"url": "https://facta.news/fuori-contesto/2020/06/29/no-questa-foto-con-rocco-casalino-non-e-stata-scattata-durante-gli-stati-generali/", "title": "La foto di Rocco Casalino seduto a capotavola in un incontro con alcuni leader europei \u00e8 vera, ma non c\u2019entra con gli Stati generali", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 22 giugno su Facebook \u00e8 stata pubblicata una foto che mostra seduti ad un tavolo apparecchiato il presidente del Consiglio Giuseppe Conte, la cancelliera tedesca Angela Merkel, il presidente della Repubblica francese Emmanuel Macron e a capotavola Rocco Casalino, attuale portavoce di Conte.", "L\u2019immagine \u00e8 accompagnata da un testo in cui si sostiene che si tratterebbe di una scena verificatesi durante gli Stati generali dell\u2019economia , organizzati dal governo Conte II a Roma dal 13 giugno al 21 giusto.", "Questo contenuto \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata durante gli Stati generali a giugno 2020.", "Lo scatto risale al 13 dicembre 2019 e mostra un momento di un incontro tenutosi a Bruxelles tra Italia, Germania e Francia , come si pu\u00f2 verificare qui e qui ."], "category": "Fuori Contesto", "publish_date": "2020-06-29", "tags": ["rocco casalino", "stati generali"], "links": ["https://bit.ly/Form-Sito", "https://www.facebook.com/photo.php?fbid=1124662437918079&set=a.110971365953863&type=3&theater", "http://presidenza.governo.it/AmministrazioneTrasparente/Personale/curriculum/dettaglio.asp?d=269497&queryInServizio=diretta", "http://www.governo.it/it/articolo/progettiamo-il-rilancio-al-gli-incontri-villa-pamphilj/14744", "http://www.governo.it/sites/new.governo.it/files/PUBLIC_STATEMENT_20191213-it.pdf", "https://www.business.it/il-vertice-italia-francia-germania-a-capotavola-siede-rocco-casalino/", "http://www.tg1.rai.it/dl/RaiTV/programmi/media/ContentItem-c7ae248a-0e79-47cd-ac34-7ba432e4a888-tg1.html#p=0"]}
{"url": "https://facta.news/notizia-falsa/2020/06/29/non-e-vero-che-bill-e-melinda-gates-anthony-fauci-e-il-direttore-generale-delloms-sono-accusati-di-genocidio-di-massa/", "title": "Non \u00e8 vero che Bill e Melinda Gates, Anthony Fauci e il direttore generale dell\u2019Oms sono accusati di \u00abgenocidio di massa\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 3 giugno su Facebook \u00e8 stato pubblicato un post in cui si legge che il cofondatore di Microsoft Bill Gates e sua moglie Melinda, Anthony Fauci (immunologo a capo della task force della Casa Bianca sulla Covid-19) e Tedros Adhanom (direttore generale dell\u2019Organizzazione mondiale della sanit\u00e0) dovrebbero rispondere davanti a un tribunale \u00abdi violazione dei diritti umani\u00bb\u00a0e \u00abcrimini di guerra con l\u2019intenzione di commettere Genocidio di massa\u00bb.", "In allegato al post in questione compare anche un\u2019immagine che mostra un presunto documento in cui si legge che questo processo dovrebbe svolgersi davanti al tribunale \u00abHuman Rights Tribunal International\u00bb.", "Questa notizia \u00e8 falsa.", "Come hanno verificato diversi siti di fact-checking ( qui , qui e qui ) i personaggi pubblici di cui si parla nel messaggio non devono rispondere di crimini di guerra e l\u2019\u00abHuman Rights Tribunal International\u00bb in realt\u00e0 non esiste."], "category": "Notizia Falsa", "publish_date": "2020-06-29", "tags": ["#verabot", "anthony fauci", "bill e melinda foundation", "oms", "organizzazione mondiale della sanit\u00e0", "tedros adhanom"], "links": ["https://bit.ly/Form-Sito", "https://www.facebook.com/photo.php?fbid=2687820084779967&set=a.1405673279661327&type=3&theater", "https://www.reuters.com/article/uk-factcheck-tribunal/fact-check-bill-and-melinda-gates-anthony-fauci-who-cdc-are-not-due-at-a-tribunal-for-war-crimes-idUSKBN2351N8", "https://www.thejournal.ie/bill-gates-anthony-fauci-debunk-genocide-factcheck-5110920-May2020/", "https://checkyourfact.com/2020/05/29/fact-check-bill-gates-anthony-fauci-who-cdc-tribunal-war-crimes-genocide/?fbclid=IwAR1KlL8XqYtjrdFsyiHi66xQ9xucdAPYVBrYL5yeQm_1rj_jlWgtSVtYHv4"]}
{"url": "https://facta.news/notizia-falsa/2020/06/29/no-la-seconda-ondata-dellinfluenza-spagnola-nel-1918-non-fu-provocata-dai-vaccini/", "title": "No, la \u00abseconda ondata\u00bb dell\u2019influenza spagnola nel 1918 non fu provocata dai vaccini", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Luned\u00ec 29 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un post, pubblicato il 28 giugno su Facebook , secondo cui \u00abi 50 milioni di morti\u00bb provocati dalla seconda ondata di influenza spagnola, nel 1918, \u00abmorirono proprio dopo essersi vaccinati\u00bb.", "Tale informazione \u00e8 riportata in relazione ad una frase che nel post oggetto di verifica \u00e8 attribuita all\u2019Organizzazione mondiale della sanit\u00e0, che avrebbe paragonato il comportamento della Covid-19 a quello dell\u2019influenza spagnola, che \u00aband\u00f2 gi\u00f9 in estate e torn\u00f2 in autunno con 50 milioni di morti\u00bb.", "Il post \u00e8 accompagnato da un\u2019immagine tratta dal film \u201cV per Vendetta\u201d e da un ulteriore testo, che recita: \u00abL\u2019unico motivo per cui prevedono una \u201cseconda ondata\u201d \u00e8 perch\u00e9 l\u2019hanno gi\u00e0 programmata\u2026 e i primi a morire saranno proprio coloro che si vaccineranno!\u00bb.", "Si tratta di una notizia falsa.", "La frase attribuita all\u2019Oms non rientra tra le comunicazioni ufficiali della massima organizzazione sanitaria al mondo, ma \u00e8 stata pronunciata dal suo vicedirettore generale per le iniziative strategiche, il dottor Ranieri Guerra , nel corso della trasmissione di Rai3 Agor\u00e0 ( qui dal minuto 52:33).", "Guerra ha sottolineato la possibilit\u00e0 di una seconda ondata di Covid-19 in autunno, proprio come accadde con la Spagnola, senza fare alcun riferimento al vaccino.", "L\u2019influenza spagnola \u2013 provocata dal virus H1N1, che tra il 1918 e il 1920 arriv\u00f2 a infettare circa 500 milioni di persone, causando in tutto 50 milioni di morti \u2013 si \u00e8 effettivamente diffusa in tre ondate, la pi\u00f9 letale delle quali nell\u2019autunno del 1918, dopo un\u2019apparente regressione estiva.", "La cosiddetta \u00abseconda ondata\u00bb, tuttavia, non ha nulla a che fare con campagne di vaccinazioni.", "Nel 1918, infatti, non esisteva alcun vaccino contro l\u2019influenza stagionale (che fu sviluppato solo nel 1936, in Unione Sovietica) e gli unici vaccini disponibili erano quelli contro vaiolo, rabbia, tifo, colera e peste.", "La teoria che la Spagnola fosse stata originata da un vaccino era comunque molto popolare nel 1918, quando alcuni scienziati sospettarono che la pandemia potesse essere stata originata dal bacillo di Pfeiffer, un batterio che lo scienziato Richard Pfeiffer ritenne essere l\u2019agente patogeno dell\u2019influenza stagionale.", "A partire dal 1892, Pfeiffer inocul\u00f2 il batterio nei pazienti che avevano contratto l\u2019influenza stagionale (senza alcun risultato) e la comunit\u00e0 scientifica del 1918-1919 ritenne che tale esperimento potesse essere alla base della pandemia di influenza spagnola.", "La teoria, in ogni caso, si rivel\u00f2 un abbaglio gi\u00e0 con gli esperimenti clinici condotti al Rockfeller Institute da Peter Olitsky and Frederick Gates, che gi\u00e0 nel 1919 dimostrarono l\u2019assenza di ogni correlazione tra il vaccino sviluppato da Pfeiffer e l\u2019insorgenza dell\u2019influenza spagnola."], "category": "Notizia Falsa", "publish_date": "2020-06-29", "tags": ["#verabot", "covid-19", "h1n1", "influenza spagnola", "nuovo coronavirus", "sars-cov-2", "vaccino", "vaccino antinfluenzale"], "links": ["https://bit.ly/Form-Sito", "https://www.facebook.com/photo.php?fbid=1358409011035646&set=a.123735071169719&type=3&theater", "https://www.who.int/antimicrobial-resistance/interagency-coordination-group/who_ranieri_guerra_bio/en/", "https://www.raiplay.it/video/2020/06/Agora-54e1d385-ea6f-4370-8bae-139c3f1a68fd.html", "https://www.cdc.gov/flu/pandemic-resources/1918-pandemic-h1n1.html", "https://www.medscape.com/viewarticle/812621_2", "https://www.cdc.gov/mmwr/preview/mmwrhtml/00056803.htm", "https://ricerca.gelocal.it/lanuovasardegna/archivio/lanuovasardegna/2003/06/10/ST5PO_ST501.html", "https://www.jstor.org/stable/30082097?seq=1#metadata_info_tab_contents", "https://www.ncbi.nlm.nih.gov/pmc/articles/PMC2118275/"]}
{"url": "https://facta.news/notizia-falsa/2020/06/26/questa-foto-non-mostra-il-candidato-democratico-alla-presidenza-usa-joe-biden-mentre-bacia-una-bambina/", "title": "Questa foto non mostra il \u00abcandidato democratico alla presidenza\u00bb USA Joe Biden mentre bacia una bambina", "content": ["Il 9 giugno su Facebook \u00e8 stata pubblicata una foto che mostra un uomo con i capelli bianchi dare un bacio sulla guancia ad una bambina.", "L\u2019immagine \u00e8 accompagnata da questo commento, scritto da chi ha pubblicato l\u2019immagine: \u00abQuesto \u00e8 Biden, il candidato democratico alla presidenza degli stati uniti, che completer\u00e0 contro il presidente Trump.", "Di foto simili ce ne sono a centinaia.", "\u00c8 un lurido pedofilo abortista\u00bb.", "Questa notizia \u00e8 falsa.", "La foto \u00e8 reale ma non mostra Joe Biden, ex vice presidente degli Stati Uniti d\u2019America e attuale candidato per la Casa Bianca alle prossime elezioni presidenziali americane previste per novembre 2020.", "Lo scatto risale a marzo 2020 e immortala il presidente del Messico Andr\u00e9s Manuel L\u00f3pez Obrador, mentre bacia e abbraccia delle persone ad un evento pubblico, come si pu\u00f2 verificare qui e qui ."], "category": "Notizia Falsa", "publish_date": "2020-06-26", "tags": ["joe biden", "stati uniti america"], "links": ["https://www.facebook.com/photo.php?fbid=283129219547734&set=a.108788163648508&type=3&theater", "https://www.bbc.com/mundo/noticias-america-latina-51921323", "https://www.miamiherald.com/news/local/news-columns-blogs/andres-oppenheimer/article241303321.html"]}
{"url": "https://facta.news/notizia-vera/2020/06/26/il-video-che-mostra-rom-e-bulgari-in-rivolta-a-mondragone-per-la-creazione-di-una-zona-rossa-e-reale/", "title": "Il video che mostra \u00abrom e bulgari in rivolta\u00bb a Mondragone per la creazione di una zona rossa \u00e8 reale", "content": ["Venerd\u00ec 26 giugno la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un video , pubblicato il 25 giugno sulla pagina Facebook ufficiale del leader della Lega Matteo Salvini, che ritrarrebbe \u00abrom e bulgari in rivolta\u00bb per l\u2019istituzione di una zona rossa attorno ai palazzi Ex Cirio di Mondragone, in provincia di Caserta.", "Il video \u00e8 accompagnato da un testo che recita: \u00abPazzesco.", "Solidariet\u00e0 ai cittadini di Mondragone che devono subire una situazione divenuta allarmante.", "Forse ora, dopo giorni persi a \u201cstudiare\u201d insulti da cabarettista a me e alla Lega, il governatore della Campania si sar\u00e0 svegliato?\u00bb e mostra un centinaio di persone di origine straniera circolare per le strade della citt\u00e0 in segno di protesta.", "In sottofondo, la voce di una donna italiana, che commenta le immagini con tono critico verso i manifestanti.", "Si tratta di un video reale.", "Il filmato \u00e8 stato girato il 25 giugno 2020 e la sua attendibilit\u00e0 \u00e8 confermata da un altro video, ripreso da differente angolazione e pubblicato dal sito de la Repubblic a lo stesso giorno.", "Le immagini si riferiscono alla protesta di alcuni inquilini dei palazzi Ex Cirio di Mondragone, edifici residenziali che dal 22 giugno scorso sono diventati \u00abzona rossa\u00bb in seguito all\u2019ordinanza n.57 emanata dalla Regione Campania, dopo che nella zona era stato scoperto un focolaio di 43 positivi alla Covid-19.", "L\u2019area \u00e8 popolata da una nutrita comunit\u00e0 bulgara che, come racconta lo scrittore Roberto Saviano su Repubblica , \u00absono parte di quella infinita manodopera che lavora nelle campagne meridionali senza diritti, spesso senza contratti, senza nessuna sicurezza\u00bb.", "Braccianti agricoli vittime di caporalato , insomma, che hanno violato la zona rossa per protestare contro la temporanea restrizione delle libert\u00e0 personali che impedirebbe loro di\u00a0 lavorare nei campi.", "La manifestazione spontanea della comunit\u00e0 bulgara ha provocato la reazione degli altri abitanti della zona, con lanci di sedie, pietre e un furgoncino dato alle fiamme ."], "category": "Notizia Vera", "publish_date": "2020-06-26", "tags": ["#verabot", "campania", "coronavirus sars-cov-2", "covid-19", "mondragone", "zona rossa"], "links": ["https://www.facebook.com/252306033154/posts/10157846698668155/?vh=e&d=n", "https://www.youtube.com/watch?v=jLLrrkZUp9w", "http://www.regione.campania.it/assets/documents/ordinanza-n-57-22-06-2020.pdf", "https://www.adnkronos.com/fatti/cronaca/2020/06/25/focolaio-covid-campania-positivi-mondragone_CDRJHwbONxJJE3rwUdsj9H.html", "https://www.repubblica.it/cronaca/2020/06/26/news/schiavi_non_untori-260194939/", "https://www.avvenire.it/attualita/pagine/mondragone-zona-rossa-i-palazzi-dove-vivono-le-famiglie-bulgare", "https://www.corriere.it/cronache/20_giugno_25/braccianti-contagiati-caos-mondragone-restino-palazzi-sedie-lanciate-balconi-56165fac-b720-11ea-877f-fd70c3a48db9_preview.shtml?reason=unauthenticated&cat=1&cid=XcyNuWuh&pids=FR&credits=1&origin=https%3A%2F%2Fwww.corriere.it%2Fcronache%2F20_giugno_25%2Fbraccianti-contagiati-caos-mondragone-restino-palazzi-sedie-lanciate-balconi-56165fac-b720-11ea-877f-fd70c3a48db9.shtml", "https://www.youtube.com/watch?v=LUHrrGCB-hI", "https://www.ansa.it/campania/notizie/2020/06/26/focolaio-mondragone-incendiato-furgoncino-tensione_c46f8c2e-f65e-461c-8690-94b5b1194f81.html"]}
{"url": "https://facta.news/fuori-contesto/2020/06/26/no-questa-foto-non-mostra-una-cena-dei-ministri-del-governo-conte-ii-durante-la-pandemia-da-covid-19/", "title": "No, questa foto non mostra una cena dei ministri del governo Conte II durante la pandemia da Covid-19", "content": ["Il 25 giugno su Facebook \u00e8 stata pubblicata un\u2019immagine che mostra il presidente del Consiglio Giuseppe Conte a cena con i ministri e le ministre del suo governo.", "La foto \u00e8 accompagnata da questo commento: \u00abDISTANZIAMENTO SOCIALE ITALIANO 400 \u20ac di multa se una madre abbraccia il figlio.", "Ristoratori allo stremo costretti a ridurre drasticamente posti e personale ma\u2026 NOI SIAMO NOI E VOI NON SIETE UN CAXXO!\u00bb.", "Questo contenuto \u00e8 fuorviante e veicola una notizia falsa.", "La foto oggetto della nostra analisi non \u00e8 stata scattata durante la pandemia da Covid-19.", "L\u2019immagine risale al 20 dicembre 2019 \u2013 quindi prima della scoperta del nuovo coronavirus e delle conseguenti misure di distanziamento \u2013 e mostra i componenti del governo Conte II a cena in un ristorante di Roma, come si pu\u00f2 verificare qui e qui ."], "category": "Fuori Contesto", "publish_date": "2020-06-26", "tags": ["#verabot", "covid-19", "giuseppe conte", "nuovo coronavirus sars-cov-2"], "links": ["https://www.facebook.com/Tarantocaliffato/photos/a.1952161854877240/3109385752488172/?type=3&theater", "https://www.epicentro.iss.it/coronavirus/sars-cov-2-dichiarazione-internazionale", "https://www.facebook.com/GiuseppeConte64/photos/a.385574775257827/795908424224458/?type=3&theater", "https://www.ilmessaggero.it/politica/governo_conte_cena_natale_ministri_manca-4937142.html"]}
{"url": "https://facta.news/notizia-vecchia/2020/06/26/la-notizia-dellarresto-del-direttore-dellunicef-di-bruxelles-e-del-1987/", "title": "La notizia dell\u2019arresto del \u00abdirettore dell\u2019Unicef di Bruxelles\u00bb \u00e8 del 1987", "content": ["Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 26 giugno su Facebook \u00e8 stata pubblicata un\u2019immagine che mostra un testo.", "Si legge che \u00abil direttore dell\u2019Unicef di Bruxelles\u00bb sarebbe stato arrestato per pedofilia.", "Il testo continua domandandosi come mai \u00abi media di regime\u00bb non abbiano dato la notizia.", "Questa notizia risale a 33 anni fa ed \u00e8 stata pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il 20 giugno 1987 Le Monde ha pubblicato la notizia dell\u2019arresto di Jos Verbeeck, direttore dell\u2019ufficio dell\u2019Unicef a Bruxelles.", "All\u2019epoca la notizia era stata pubblicata anche in Italia dai media nazionali, come si pu\u00f2 leggere qui .", "Nel novembre 1988, la corte di appello di Bruxelles aveva assolto l\u2019uomo dalle accuse, come si legge qui ."], "category": "Notizia Vecchia", "publish_date": "2020-06-26", "tags": ["bruxelles", "jos verbeeck", "unicef"], "links": ["https://bit.ly/Form-Sito", "https://www.facebook.com/photo.php?fbid=740230770089364&set=basw.AbpwoJUyU9rauBDklMPXJ4JETX0k0VCK1nLIrkT_JWwOYnOYQgaMwqjhspWzkb4EGav733Rmn3i3Eyr_8CMUuU-G74KzeQy_v3No6jsn8eLRm3tdVYr159Oe9ArBfJFV_mcT8ZI7VY7UHYB_yFCtAb8FYaG1UGrjkwsKf49s8r9SmCXeNBUWK6g3dLOcLosODdartAWvPX9lhpnTVjKkhqa4kG9fgf3hZPQTV_rJi52a6TpdqJd_ys5141qf3PxJUA0.10222748963262467.154144609561716.154144699561707.740230770089364.3493331674065043.3493331994065011&type=1&theater", "https://www.lemonde.fr/archives/article/1987/06/20/le-directeur-de-l-unicef-de-bruxelles-est-arrete-pour-pedophilie_4049817_1819218.html", "https://ricerca.repubblica.it/repubblica/archivio/repubblica/1987/06/20/foto-porno-all-unicef-15-arresti.html", "https://www.lesoir.be/art/cour-d-appel-de-bruxelles_t-19881028-Z012WJ.html"]}
{"url": "https://facta.news/notizia-falsa/2020/06/25/no-il-vaccino-antinfluenzale-2019-2020-non-conteneva-il-covid-19/", "title": "No, il vaccino \u00abantinfluenzale 2019-2020\u00bb non conteneva \u00abil Covid-19\u00bb", "content": ["Mercoled\u00ec 24 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine , circolata sulla app di messaggistica istantanea e pubblicata il 20 giugno su Facebook, secondo cui l\u2019emergenza Covid-19 sarebbe stata creata dai produttori del vaccino antinfluenzale 2019-2020, che avrebbero inserito il virus Sars-Cov-2 \u00abin tutti i ceppi\u00bb del vaccino stagionale.", "\u00abRisolto il mistero dei decessi in Lombardia\u00bb esordisce il testo circolato sotto forma di immagine, \u00abtutti i ceppi dell\u2019antinfluenzale di quest\u2019anno (2019-2020) contengono il Covid-19!", "Avete capito perch\u00e9 ai tamponi sono tutti positivi?\u00bb.", "Come prova, il messaggio cita \u00abuno studio che stiamo conducendo su scala nazionale\u00bb e un dato: \u00abSu 60 pazienti analizzati, 58 avevano fatto il vaccino\u00bb.", "La tesi viene ulteriormente rafforzata con il link di una ricerca scientifica pubblicata su Science Direct dal titolo \u00abVaccinazione influenzale e interferenza di virus respiratori tra il personale del Dipartimento della Difesa durante la stagione influenzale 2017-2018\u00bb.", "Il messaggio oggetto della nostra verifica circola da aprile 2020 ed \u00e8 attribuito in calce al testo ad un certo Cristian Atzori Auret, laddove \u00abAuret\u00bb \u00e8 il nome dell\u2019associazione \u00abAutismo ricerca e terapie\u00bb per la quale il presunto autore del messaggio presta volontariato.", "Si tratta di una notizia falsa.", "La ricerca citata nel messaggio \u00e8 stata condotta dal dottor Greg Wolff (medico che lavora per le forze armate americane ) tra il 2017 e il 2018, ed evidenzia come il vaccino stagionale possa aumentare il rischio di contrarre \u00abaltri virus respiratori\u00bb e possa essere \u00absignificativamente associato a coronavirus [una vasta famiglia di virus respiratori esistente anche prima della pandemia attualmente in corso, ndr]\u00bb.", "Tale ricerca \u00e8 stata messa in discussione da Maria Sundaram , ricercatrice della Emory Rollins School of Public Health, e Danuta Skowronski , docente dell\u2019universit\u00e0 della British Columbia, che in due successive ricerche ( qui e qui ) non sono state in grado di riprodurre i risultati ottenuti da Wolff.", "Una parziale rettifica del messaggio \u00e8 stata inviata a fine aprile 2020 da Atzori ai colleghi di Butac , escludendo ogni coinvolgimento dell\u2019associazione Auret ed evidenziando una manipolazione dei messaggi originali, da lui inviati in privato il 13 marzo 2020 a un destinatario non meglio identificato.", "Quanto ai dati riportati, non esiste alcuna informazione o fonte in grado di certificare il dato relativo ai \u00ab60 pazienti esaminati\u00bb.", "Nel messaggio originale , pubblicato da Butac , Atzori fa riferimento a \u00ab60 verifiche che ho condotto ricavando i dati di pazienti in t.i.r. [terapia intensiva respiratoria, ndr], grazie all\u2019aiuto di chi ci appoggia nella libera scelta\u00bb.", "Si tratta dunque di una ricerca personale, che non rappresenta un contributo scientifico alla discussione.", "Infine precisiamo che nessun esponente della comunit\u00e0 scientifica ha pubblicato alcuna ricerca relativa a una correlazione tra vaccinazione antinfluenzale e insorgenza di Covid-19 e che lo studio linkato da Atzori presenta, come abbiamo visto, alcune problematicit\u00e0, discusse dal mondo accademico."], "category": "Notizia Falsa", "publish_date": "2020-06-25", "tags": ["#verabot", "coronavirus", "coronavirus sars-cov-2", "covid-19", "vaccino antinfluenzale"], "links": ["https://www.facebook.com/photo.php?fbid=1805565732919691&set=a.111410512335230&type=3&theater", "https://pubmed.ncbi.nlm.nih.gov/31607599/", "https://www.sciencedirect.com/science/article/pii/S0264410X19313647?via%3Dihub", "https://www.auretitalia.org/", "https://scholar.google.com/citations?user=X3_PN-YAAAAJ&hl=en", "https://sciencefeedback.co/claimreview/claim-that-flu-vaccine-increases-coronavirus-infection-is-unsupported-misinterprets-scientific-studies/", "https://www.epicentro.iss.it/coronavirus/", "https://sciencefeedback.co/claimreview/claim-that-flu-vaccine-increases-coronavirus-infection-is-unsupported-misinterprets-scientific-studies/", "https://scholar.google.com/citations?user=6L4ZQFUAAAAJ&hl=en", "http://www.bccdc.ca/our-research/people/danuta-skowronski", "https://academic.oup.com/cid/article/57/6/789/329048", "https://academic.oup.com/cid/advance-article/doi/10.1093/cid/ciaa626/5842161", "https://www.butac.it/malainformazione-e-antivaccinismo/", "https://www.butac.it/malainformazione-e-antivaccinismo/"]}
{"url": "https://facta.news/notizia-falsa/2020/06/25/non-esiste-ancora-un-vaccino-covid-19-e-questa-lista-di-ingredienti-e-falsa/", "title": "Non esiste ancora un \u00abvaccino Covid-19\u00bb e questa lista di \u00abingredienti\u00bb \u00e8 falsa", "content": ["Il 20 giugno su Facebook \u00e8 stata pubblicata un\u2019immagine che mostra un testo in cui vengono elencati una serie di presunti \u00abingredienti del vaccino Covid-19\u00bb.", "Tra di essi compaiono: \u00abacetone \u2013 diluente tossico\u00bb, \u00absiero di manzo\u00bb, \u00abcellule renali di scimmia\u00bb, \u00abgelatina\u00bb.", "L\u2019immagine \u00e8 accompagnata da questo commento, scritto da parte dell\u2019utente che ha pubblicato l\u2019immagine: \u00abMa vi prego prima di fare il vaccino leggete qua!!!!\u00bb.", "Questa notizia \u00e8 falsa.", "Ad oggi infatti non esiste alcun vaccino per il nuovo coronavirus SARS-CoV-2, come scrivono l\u2019Organizzazione mondiali della sanit\u00e0 (Oms) e l\u2019Istituto superiore di Sanit\u00e0 (Iss)."], "category": "Notizia Falsa", "publish_date": "2020-06-25", "tags": ["#verabot", "covid-19", "nuovo coronavirus", "nuovo coronavirus sars-cov-2", "vaccino"], "links": ["https://www.facebook.com/photo.php?fbid=151888553113673&set=a.118141496488379&type=3&theater", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses", "https://www.iss.it/en/primo-piano/-/asset_publisher/o4oGR9qmvUz9/content/id/5419716?_com_liferay_asset_publisher_web_portlet_AssetPublisherPortlet_INSTANCE_o4oGR9qmvUz9_redirect=https%3A%2F%2Fwww.iss.it%2Fen%2Fprimo-piano%3Fp_p_id%3Dcom_liferay_asset_publisher_web_portlet_AssetPublisherPortlet_INSTANCE_o4oGR9qmvUz9%26p_p_lifecycle%3D0%26p_p_state%3Dnormal%26p_p_mode%3Dview%26_com_liferay_asset_publisher_web_portlet_AssetPublisherPortlet_INSTANCE_o4oGR9qmvUz9_cur%3D0%26p_r_p_resetCur%3Dfalse%26_com_liferay_asset_publisher_web_portlet_AssetPublisherPortlet_INSTANCE_o4oGR9qmvUz9_assetEntryId%3D5419716"]}
{"url": "https://facta.news/fuori-contesto/2020/06/25/la-foto-di-giuseppe-conte-mentre-mangia-una-fetta-di-pizza-non-e-stata-scattata-durantee-la-pandemia-da-covid19/", "title": "La foto di Giuseppe Conte mentre mangia una fetta di pizza non \u00e8 stata scattata durante la pandemia da Covid-19", "content": ["Il 22 giugno su Facebook \u00e8 stata pubblicata una foto che mostra il presidente del Consiglio Giuseppe Conte mentre mangia una fetta di pizza circondato da altre persone che non indossano la mascherine e non rispettano le distanze di sicurezza imposte dalle norme anti contagio in vigore per arginare il diffondersi della pandemia da Covid-19.", "L\u2019immagine \u00e8 accompagnata da un commento di critica in cui si sostiene che si tratterebbe di una scena verificatesi durante gli Stati generali dell\u2019economia organizzati dal governo Conte II a Roma dal 13 giugno al 21 giusto.", "Questo contenuto \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata a giugno 2020 durante la pandemia da Covid-19.", "L\u2019immagine risale infatti a maggio 2019 e mostra Conte durante la visita al polo espositivo di Rho\u00a0Fiera di Milano in occasione delle rassegne Tuttofood e Seeds & Chips , come si pu\u00f2 verificare qui ."], "category": "Fuori Contesto", "publish_date": "2020-06-25", "tags": ["#verabot", "covid-19", "giuseppe conte", "nuovo coronavirus", "stati generali economia"], "links": ["https://www.facebook.com/photo.php?fbid=10220679332751886&set=gm.574254029957358&type=3&theater", "http://www.governo.it/it/articolo/progettiamo-il-rilancio-al-gli-incontri-villa-pamphilj/14744", "https://www.ilgiorno.it/milano/cronaca/foto/conte-tuttofood-1.4579113"]}
{"url": "https://facta.news/notizia-falsa/2020/06/29/no-questo-video-non-smentisce-lesistenza-di-una-nuova-ondata-di-covid-in-brasile/", "title": "No, questo video non smentisce l\u2019esistenza di \u00abuna nuova ondata di Covid in Brasile\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Venerd\u00ec 26 giugno la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un video , pubblicato il 21 giugno dalla pagina Facebook \u00abControinformazione\u00bb, che, stando a quanto riportato da chi l\u2019ha pubblicato, smentirebbe l\u2019esistenza di una \u00abnuova ondata di Covid in Brasile\u00bb.", "Il video \u00e8 accompagnato dal testo \u00abI telegiornali raccontano della nuova ondata di Covid in Brasile\u2026 Guardate invece la realt\u00e0 raccontata da due parlamentari in visita al centro Covid\u00bb e dura in tutto oltre 16 minuti, nei quali viene mostrata la visita di alcuni parlamentari brasiliani ad un ospedale da campo, sostenendo che questo sia completamente vuoto.", "L\u2019intero filmato \u00e8 girato inquadrando in prima persona Adriana Borgo , deputata dell\u2019Assemblea dello Stato di San Paolo ed eletta nel partito Parlamentares em Defesa do Or\u00e7amento vicino a Bolsonaro, che in lacrime spiega di voler denunciare la situazione perch\u00e9 \u00abancora una volta il popolo viene ingannato venendo terrorizzato da questa pandemia inesistente\u00bb.", "Si tratta di una notizia falsa.", "Il video originale non presenta differenze rispetto a quello condiviso da \u00abControinformazione\u00bb ed \u00e8 stato pubblicato sulla pagina Facebook della deputata Adriana Borgo lo scorso 4 giugno.", "Le riprese testimoniano l\u2019ispezione di alcuni parlamentari di maggioranza all\u2019ospedale Campanha do Anhembi nello Stato di San Paolo che, com\u2019\u00e8 possibile notare dalle immagini, \u00e8 un ospedale da campo non particolarmente attrezzato e che secondo la testata brasiliana Globo \u00e8 in grado di accogliere al massimo 1800 pazienti.", "Nonostante nel video sembri vuoto, il 4 giugno l\u2019ospedale da campo conteneva 407 persone (stando al bollettino giornaliero pubblicato dalle autorit\u00e0 brasiliane).", "Il video girato dalla deputata, infatti, si interrompe prima di effettuare l\u2019accesso all\u2019area riservata della struttura, quella contenente i pazienti, che non possono essere ripresi per motivi di privacy.", "Un altro spezzone del filmato, ripreso pochi minuti pi\u00f9 tardi e pubblicato ancora una volta da Borgo , mostra poi la presenza di pazienti nella struttura.", "L\u2019emergenza da Covid-19 in Brasile non accenna a migliorare e secondo l\u2019Organizzazione Mondiale della Sanit\u00e0 i positivi sarebbero quasi 1,2 milioni.", "Il solo stato di San Paolo, quello in cui \u00e8 stato installato l\u2019ospedale da campo oggetto della verifica di Facta, il 25 giugno scorso ha superato il numero di contagi registrati in Italia da inizio pandemia."], "category": "Notizia Falsa", "publish_date": "2020-06-29", "tags": ["#verabot", "adriana borgo", "brasile", "coronavirus", "coronavirus sars-cov-2", "covid-19", "jair bolsonaro"], "links": ["https://bit.ly/Form-Sito", "https://www.facebook.com/107393054321355/posts/138114564582537/", "https://www.al.sp.gov.br/deputado/?matricula=300606", "https://www.facebook.com/adriana.borgo/videos/10218308278764443/", "https://g1.globo.com/sp/sao-paulo/noticia/2020/06/04/fiscalizacao-de-deputados-no-hospital-do-anhembi-gera-tumulto-e-prefeitura-diz-que-invasao-expos-funcionarios-e-pacientes.ghtml", "https://www.prefeitura.sp.gov.br/cidade/secretarias/upload/saude/20200604_boletim_covid19_diario.pdf#page=3", "https://www.facebook.com/adriana.borgo/videos/10218309366631639/", "https://covid19.who.int/region/amro/country/br", "https://www.adnkronos.com/fatti/esteri/2020/06/25/covid-brasile-sao-paulo-piu-contagi-che-italia_5TLsa8fNmdB6BQKnHfOL6L.html?refresh_ce"]}
{"url": "https://facta.news/notizia-falsa/2020/06/23/no-la-donna-presente-in-questa-foto-non-ha-partorito-alleta-di-54-anni/", "title": "No, la donna presente in questa foto non ha partorito all\u2019et\u00e0 di 54 anni", "content": ["Il 19 giugno su Facebook \u00e8 stata pubblicata la foto di una donna immortalata in quello che sembra un letto di ospedale mentre tiene in braccio un neonato.", "La foto \u00e8 accompagnata da questo testo: \u00abHo 54 anni, ho appena avuto questa bimba e nessuno l\u2019ha condiviso.", "Niente \u00e8 impossibile per Dio\u00bb.", "Questa notizia, come verificato anche dai colleghi fact-checker di Africa Check, \u00e8 falsa.", "La donna soggetto della foto si chiama Aglair Ferreira Luz Greim, \u00e8 brasiliana e nell\u2019ottobre del 2013 aveva 34 anni quando ha partorito dopo aver scoperto di essere incinta pochi giorni prima della nascita della bambina, come si pu\u00f2 leggere qui e qui ."], "category": "Notizia Falsa", "publish_date": "2020-06-23", "tags": ["parto"], "links": ["https://www.facebook.com/vrenzoleinside/photos/a.185569242039168/633281583934596/?type=3&theater", "https://fr.africacheck.org/fbcheck/non-cette-femme-na-pas-eu-un-bebe-a-54-ans/", "http://g1.globo.com/pr/parana/noticia/2013/10/sem-sintomas-mulher-descobre-que-esta-gravida-na-hora-do-parto.html", "https://www.reportermt.com.br/nacional/sem-sintomas-mulher-descobre-que-esta-gravida-na-hora-do-parto/29878"]}
{"url": "https://facta.news/fuori-contesto/2020/06/23/questa-foto-non-mostra-i-festeggiamenti-dei-tifosi-del-vicenza-a-giugno-2020/", "title": "Questa foto non mostra i festeggiamenti dei tifosi del Vicenza a giugno 2020", "content": ["Il 19 giugno su Facebook \u00e8 stata pubblicata un\u2019immagine che riporta al suo interno una foto e un testo.", "La foto mostra numerosi tifosi in festa: compaiono delle bandiere e l\u2019aria \u00e8 tinta di rosso come dopo l\u2019utilizzo di fumogeni di quel colore.", "Il testo recita: \u00abA Vicenza centinaia di tifosi festeggiano la promozione in B ma ovviamente l\u2019assembramento solo a NAPOLI\u00bb.", "Il riferimento \u00e8 ai festeggiamenti che si sono svolti per le strade da parte dei tifosi della squadra di calcio del Napoli dopo la vittoria della Coppa Italia contro la Juventus il 17 giugno 2020 e alle critiche ricevute per la mancanza del rispetto delle norme di distanziamento sociale e il rischio di contagio da Covid-19.", "La notizia oggetto della nostra verifica \u00e8 fuorviante e veicola un contenuto falso.", "La foto che mostra dei tifosi in festa \u00e8 reale ma non \u00e8 stata scattata a giugno 2020 dopo la promozione del Vicenza in seria B .", "L\u2019immagine infatti risale al 27 agosto 2019, quando la squadra per la stagione 2019/2020 \u00e8 stata presentata alla citt\u00e0 e ai tifosi vicentini, come si pu\u00f2 verificare qui ."], "category": "Fuori Contesto", "publish_date": "2020-06-23", "tags": ["#verabot", "covid-19", "napoli", "nuovo coronavirus sars-cov-2", "vicenza"], "links": ["https://www.facebook.com/photo.php?fbid=10223780423838761&set=gm.2831653650276834&type=3&theater", "https://www.ansa.it/campania/notizie/2020/06/17/juve-ko-ai-rigori-il-napoli-vince-la-coppa-italia_b7cbf198-71b7-4afd-87a6-e4cc66d588b9.html", "https://www.lastampa.it/cronaca/2020/06/18/news/ranieri-guerra-oms-furioso-per-i-festeggiamenti-dei-tifosi-a-napoli-sciagurati-1.38981575", "http://www.vicenzatoday.it/sport/lr-vicenza-promosso-serie-b-8-giugno-2020.html", "https://www.facebook.com/latribudellane/posts/3273435579340879?__tn__=-R"]}
{"url": "https://facta.news/notizia-vera/2020/06/23/lappello-del-segretario-generale-dellonu-per-un-cessate-il-fuoco-globale-durante-la-pandemia-di-covid-19-e-reale/", "title": "L\u2019appello del Segretario generale dell\u2019Onu per un \u00abcessate il fuoco globale\u00bb durante la pandemia di Covid-19 \u00e8 reale", "content": ["Luned\u00ec 22 giugno la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un appello, circolato tramite la newsletter dell\u2019Ong americana Avaaz, lanciato dal \u00abSegretario Generale dell\u2019Onu\u00bb per chiedere un \u00abcessate il fuoco globale\u00bb durante l\u2019emergenza sanitaria di Covid-19.", "Nella mail oggetto di verifica si legge la frase \u00abCari Avaaziani, il segretario generale delle Nazioni Unite ci ha appena inviato questo appello urgente per un cessate il fuoco globale.", "Firmiamo subito tutti e condividiamolo\u00bb.", "Avaaz \u00e8 un\u2019organizzazione non governativa che dal 2007 si occupa di promuovere l\u2019attivismo su diversi temi (quali, ad esempio, il cambiamento climatico, i diritti umani, la povert\u00e0 e i conflitti nel mondo) attraverso campagne in grado di stimolare la partecipazione diretta dell\u2019opinione pubblica ai processi decisionali.", "L\u2019organizzazione, inoltre, produce periodici report sulla disinformazione online ed \u00e8 per questo considerata una voce autorevole sul tema.", "La raccolta firme lanciata da Avaaz ed oggetto della segnalazione ricevuta da Facta \u00e8 reale, ancora in corso alla data del 22 giugno e riprende l\u2019appello lanciato dal Segretario Generale dell\u2019Onu Ant\u00f3nio Guterres il 23 marzo 2020.", "L\u2019idea di un \u00abcessate il fuoco\u00bb durante la pandemia \u00e8 infatti stata originariamente lanciata a fine marzo scorso tramite il sito web delle Nazioni Unite , in un comunicato in cui si spiega che \u00abal virus non interessano nazionalit\u00e0, gruppi etnici, credo religiosi.", "Li attacca tutti, indistintamente\u00bb e che per questo sarebbe necessario un ritiro da tutte le ostilit\u00e0, perch\u00e9 \u00ab\u00e8 ci\u00f2 di cui la nostra famiglia umana ha bisogno, ora pi\u00f9 che mai\u00bb.", "La dichiarazione \u00e8 stata ripresa da istituzioni e organizzazioni umanitarie, tra cui Amnesty International , Education Cannot Wait e l\u2019 Unione europea , e ha dato vita a una petizione (indipendente, ispirata all\u2019appello di Guterres ma non promossa dall\u2019Onu) per raggiungere l\u2019obiettivo.", "La raccolta firme \u00e8 disponibile sul sito web di Avaaz e punta ad arrivare 2,5 milioni di firme (alla data del 22 giugno si \u00e8 arrivati a quota 2,3 milioni).", "Un\u2019iniziativa simile \u00e8 stata avviata anche da Oxfam Italia , organizzazione umanitaria impegnata a migliorare le condizioni di vita delle persone nelle aree pi\u00f9 povere del mondo, e punta a raggiungere le 10mila firme."], "category": "Notizia Vera", "publish_date": "2020-06-23", "tags": ["#verabot", "avaaz", "cessate il fuoco", "coronavirus sars-cov-2", "covid-19", "onu", "petizione"], "links": ["https://www.avaaz.org/page/it/about/", "https://secure.avaaz.org/campaign/en/disinfo_hub/", "https://www.lastampa.it/tecnologia/idee/2020/04/16/news/sorpresa-la-disinformazione-su-facebook-si-puo-combattere-1.38725713", "https://secure.avaaz.org/campaign/it/global_ceasefire_loc/", "https://unric.org/it/covid-19-appello-del-segretario-generale-onu-per-un-cessate-il-fuoco-globale/", "https://unric.org/it/biografia-del-segretario-generale-antonio-guterres-old/", "https://unric.org/it/covid-19-appello-del-segretario-generale-onu-per-un-cessate-il-fuoco-globale/", "https://www.amnesty.org/en/latest/news/2020/05/as-covid-19-burns-the-worlds-forgotten-wars-continue-to-take-their-toll-on-civilians-as-well/", "https://www.educationcannotwait.org/about-ecw/", "https://www.consilium.europa.eu/en/press/press-releases/2020/04/03/declaration-by-the-high-representative-josep-borrell-on-behalf-of-the-eu-on-the-un-secretary-general-s-appeal-for-an-immediate-global-ceasefire/", "https://secure.avaaz.org/campaign/it/global_ceasefire_loc/", "https://www.oxfamitalia.org/cessate-fuoco-globale/"]}
{"url": "https://facta.news/immagine-modificata/2020/06/23/in-questa-foto-giuseppe-conte-non-sta-facendo-il-ballo-dei-bauchi/", "title": "In questa foto Giuseppe Conte non sta facendo il \u00abballo dei bauchi\u00bb", "content": ["Il 18 giugno su Facebook \u00e8 stata pubblicata una foto del presidente del Consiglio Giuseppe Conte mentre per strada in compagnia di altri uomini immortalato mentre solleva una gamba portandola frontalmente a met\u00e0 altezza e piegando il ginocchio.", "La stessa azione la compiono anche altre due persone che camminano accanto al presidente del Consiglio.", "La foto \u00e8 accompagnata da questo commento: \u00abNo\u2026ma adesso spiegatemi cosa stanno facendo\u2026il ballo dei bauchi\u2026el circo continua\u2026ditemi che stiamo vivendo in un film tragico-comico perch\u00e9 io non riesco a credere che tutto ci\u00f2 possa essere vero\u00bb.", "La foto \u00e8 stata modificata e il post Facebook in questione veicola quindi una notizia falsa.", "Nell\u2019immagine originale, non modificata, Giuseppe Conte e i due uomini a lui vicini sollevano la gamba per scavalcare una catena sospesa.", "Lo scatto risale a luglio 2019, come si pu\u00f2 verificare qui ."], "category": "Immagine Modificata", "publish_date": "2020-06-23", "tags": ["giuseppe conte"], "links": ["https://www.facebook.com/photo.php?fbid=10217565258028792&set=a.10202151249528213&type=3&theater", "https://graffidamato.com/2019/07/26/avanspettacolo-involontario-ma-galeotto-di-conte-davanti-a-montecitorio/"]}
{"url": "https://facta.news/notizia-imprecisa/2020/06/23/il-video-che-mostra-due-topi-sopra-delle-pizze-e-reale-ma-non-e-stato-girato-allaeroporto-charles-de-gaulle-di-parigi/", "title": "Il video che mostra due topi sopra delle pizze \u00e8 reale, ma non \u00e8 stato girato \u00aball\u2019aeroporto Charles De Gaulle\u00bb di Parigi", "content": ["Marted\u00ec 23 giugno la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un video , pubblicato su Facebook l\u201911 giugno 2020, che mostra due topi dietro la vetrina di un bar mentre si aggirano su alcune pizze.", "In sottofondo si distingue il commento di due persone, un uomo e una donna, in lingua portoghese.", "Il post che accompagna il video che ci \u00e8 stato segnalato \u00e8 invece in italiano e recita \u00abAll\u2019aeroporto Charles De Gaulle\u00bb.", "Si tratta di un video reale ma la location non \u00e8 quella indicata dall\u2019autore del post. Il filmato \u00e8 stato pubblicato per la prima volta il 29 gennaio 2020 dal canale personale YouTube del brasiliano Robson Nobunaga (22mila iscritti), che nella descrizione precisa di aver \u00abricevuto il video su WhatsApp\u00bb.", "Audio e durata del video sono uguali a quelli del nostro oggetto di verifica e, almeno in questa fase, la location del video non \u00e8 chiarita.", "In breve il video \u00e8 diventato virale, tanto da essere rilanciato il 3 febbraio dal canale radiotelevisivo brasiliano Band Tv , e secondo quanto riferisce il sito d\u2019informazione brasiliano Globo \u00e8 circolato sui social network con la falsa indicazione che fosse stato girato in Brasile, in un locale chiamato Padaria Requinte o alla Confeitaria Colombo ( qui e qui sono disponibili le smentite ufficiali delle due attivit\u00e0 commerciali).", "Non \u00e8 ben chiaro come poi si sia arrivati all\u2019indicazione dell\u2019aeroporto Charles De Gaulle, ma per fare chiarezza circa l\u2019esatta location del video, in seguito all\u2019imprevista viralit\u00e0, gi\u00e0 il 20 gennaio era intervenuto l\u2019autore originale, che si presenta come \u00abClaudio\u00bb e che in questo video mostra il luogo in cui si sono realmente svolti i fatti: si tratta di Les Biches , un bar che sorge nel quartiere latino di Parigi.", "Nonostante alcune recensioni negative seguite alla diffusione del video, non esistono commenti dei titolari del bar sul tema."], "category": "Notizia imprecisa", "publish_date": "2020-06-23", "tags": ["parigi", "pizza", "topi"], "links": ["https://www.facebook.com/1481094563/posts/10223577048042561/", "https://www.youtube.com/watch?v=Dyp76ruzxNc", "https://www.youtube.com/channel/UCArnMJWEjObLPbrIXTjPpcA", "https://www.youtube.com/watch?v=26Gsj0y1fvQ", "https://www.band.uol.com.br/tv/noticia/", "https://g1.globo.com/fato-ou-fake/noticia/2020/02/05/e-fake-que-video-de-rato-em-vitrine-de-padaria-foi-gravado-no-brasil.ghtml", "https://www.padariarequinte.com.br/", "http://www.confeitariacolombo.com.br/", "https://www.instagram.com/p/B76N-DuJ8h_/?utm_source=ig_embed", "https://www.facebook.com/watch/?v=178453570054644", "https://www.instagram.com/p/B78kYsEJc8Z/?utm_source=ig_embed", "https://www.tripadvisor.it/Restaurant_Review-g187147-d6740946-Reviews-Les_Biches-Paris_Ile_de_France.html", "https://www.tripadvisor.it/Restaurant_Review-g187147-d6740946-Reviews-Les_Biches-Paris_Ile_de_France.html#photos;aggregationId=&albumid=&filter=2&ff=452864120"]}
{"url": "https://facta.news/notizia-falsa/2020/06/22/no-il-premio-nobel-mukwege-non-ha-dichiarato-che-ci-hanno-ordinato-di-dire-che-ogni-morto-e-deceduto-per-covid/", "title": "No, il premio Nobel Mukwege non ha dichiarato che \u00abci hanno ordinato di dire che ogni morto \u00e8 deceduto per Covid\u00bb", "content": ["Il 22 giugno su Facebook \u00e8 stata pubblicata un\u2019immagine in cui compare una foto del dottor D\u00e9nis Mukwege e questo testo: \u00abDr Mukwege, nobel per la pace si RIFIUTA di mentire oltre la misure sul #COVID19: \u201cNon posso sporcare ulteriormente mia coscienza per denaro, si riprendano pure il Nobel.", "Ci hanno ORDINATO di dire che ogni morto \u00e8 deceduto per COVID, e io non partecipo pi\u00f9 a questo sporco gioco\u00bb.", "Questa dichiarazione non trova riscontro in nessuna testata internazionale e nazionale e in nessun comunicato ufficiale del dottore.", "Si tratta quindi di una notizia frutto di fantasia.", "Andiamo con ordine.", "D\u00e9nis Mukwege \u00e8 un attivista e un noto chirurgo congolese a cui nel 2018 \u00e8 stato assegnato il Premio Nobel per la pace , congiuntamente con l\u2019attivista irachena Nadia Murad, per il lavoro svolto nel \u00abporre fine all\u2019uso della violenza sessuale come arma di guerra\u00bb.", "Il 30 marzo 2020 Mukwege \u00e8 stato nominato dal governatore della provincia del Sud-Kivu (Repubblica Democratica del Congo) presidente della Commissione per la Salute istituita come risposta alla pandemia da Covid-19.", "Poco pi\u00f9 di due mesi dopo, il 10 giugno, il chirurgo ha per\u00f2 lasciato l\u2019incarico, spiegando in una nota pubblicata sul sito della sua fondazione i motivi che lo hanno portato a questa decisione.", "Tra questi non compare in alcun modo il fatto che gli sarebbe stato ordinato \u00abdi dire che ogni morto \u00e8 deceduto per COVID\u00bb.", "Come hanno verificato i colleghi di Africa Check e BBC Reality Check la dichiarazione attribuita a Mukwege nell\u2019immagine in questione \u00e8 falsa.", "Un portavoce del premio Nobel ha dichiarato alla BBC che qualsiasi affermazione che non appare sulle pagine e sui siti ufficiali non corrisponde al vero."], "category": "Notizia Falsa", "publish_date": "2020-06-22", "tags": ["#verabot", "africa", "coronavirus sars-cov-2", "covid-19", "d\u00e9nis mukwege"], "links": ["https://www.facebook.com/photo.php?fbid=909268889485595&set=basw.Abq7SjjwM7xuDcXkEsSADgBRUvac2BiTSir6malQtVP2kx0o8JYSlaHO-X_g03Nq3X0SHAhqZ6dZ2gTzejn2i45gvz4RHpYETkhwoqA4pamZgZdsi3A00xg_w9RGCPIwwyg02yVG_EKYm6Bh-ByMa9a93f7QNELPHqgRR-nl0HeyRlpBVFOiQvUHehWQMOcDBkXgj_6zhXk20o3ZXtcZ85Pr.909268889485595.2350945208541579.967869083656194.2945559825497025.10223848529149421.10213653604453774.2646764958923830.652910528633817.10219674885196058&type=1&opaqueCursor=AbqnKvrhMbMUN-gJan0xPMShJdDkYx2lkKghT06F3HZmnfvE_yopnXdouGy1Ks0dfXw9Wn1LZRTKAxG-oYXtSexMH4H2f4hz46TeoYcnAf70Vl00ePFY1ydt5EM9Q0t3MUI-WPfzgHz4FP8eya-al5H4y55Ka_byqjgR7PX4s8O0EZCoCGz-VibqF0mOAx1cg7jA6hcB2-NrhS7q6oFsGmD3ZzSOtiIf0vyr7mYVUHCLeDWbk1lEjIrTxpUPgvK1YMcwgHehS4v1XBe1BEeBd5hjKU0fzqHgslIbCauut2Kq3goHyULkMdLtwDecBLmQFfxUkIO-0_4JOAA6Y-XbAN4kpDabpIXHr7nK6uTW3NZqZ0OxsjuMtvrDTOZeRQIau7ZhX6teqT4SiF62bmMAB0dhSclgkIINB-YkhnWj-KzxGhAAKob6O4NreWB-kFidW_GvDJOtRdEEGUfjpn6CffmHSjEvd4BFStQBhzS8GlDnBHKv7bc1_wFJEyK7ixg9fPj0zj-W12lcOE0Oxwu_miig_XDkRrvvu3CdelJzV-wThoMI-1iPtbTzeLCRqK4-Eh_qmRj5-mkBbVFQAVPZhyKEdWqo3Sud8bUPjiQunOh9aCyUxbvDm1_43lfe_kqAxZZn1Uifr7et-KMcexctIHg89hHTb0Ttj_sK_83jZ582ixNsiLadZANf9VY-6k3sSjucIRynGX_JdE2Ivta5rzUw4JHDSwXsQ1Q4PTENOr7ZJ7i8PX4L6z14S04p0w4DrPQ&theater", "https://www.ilfattoquotidiano.it/2019/05/25/denis-mukwege-il-nobel-per-la-pace-e-in-italia-in-congo-violentano-bimbi-di-6-mesi-vostro-paese-sostenga-diritti-umani/5204863/", "https://tg24.sky.it/mondo/approfondimenti/denis-mukwege-chi-e-premio-nobel-pace-2018", "https://www.nobelprize.org/prizes/peace/2018/mukwege/facts/", "https://fondationpanzirdc.org/le-docteur-mukwege-demissionne-de-la-commission-multi-sectorielle-et-de-la-commission-sante-mises-en-place-dans-le-cadre-de-la-riposte-contre-la-pandemie-de-covid-19-dans-la-province-du-sud-kivu/", "https://fondationpanzirdc.org/about-us/"]}
{"url": "https://facta.news/notizia-vera/2020/06/22/il-numero-dei-contagi-totali-da-covid-19-segnalato-dalla-protezione-civile-e-diminuito-tra-il-18-e-il-19-giugno-a-causa-di-un-ricalcolo-di-abruzzo-e-sicilia/", "title": "Il numero dei contagi totali da Covid-19 segnalato dalla Protezione Civile \u00e8 diminuito tra il 18 e il 19 giugno a causa di un ricalcolo di Abruzzo e Sicilia", "content": ["Luned\u00ec 22 giugno la redazione di Facta ha ricevuto una segnalazione via WhatsApp che chiedeva di verificare la ragione del presunto calo nei contagi totali da Covid-19 in Italia, avvenuto tra il 18 e il 19 giugno 2020 secondo i dati forniti dalla Protezione Civile.", "Secondo il monitoraggio giornaliero sull\u2019emergenza sanitaria, effettuato dalla Protezione Civile e pubblicato sul sito del ministero della Salute , i casi totali di Covid-19 in Italia erano 238.159 il 18 giugno 2020 , mentre il giorno successivo, il 19 giugno , erano scesi a 238.011.", "Si tratta di dati reali, dovuti ad un errore di calcolo commesso nei giorni precedenti e rettificato il 19 giugno.", "A darne conto \u00e8 la stessa Protezione Civile, che ha spiegato che la diminuzione di 148 unit\u00e0 \u00e8 associata al \u00abricalcolo\u00bb effettuato dalle regioni Abruzzo e Sicilia.", "\u00abLa Regione Abruzzo ha sottratto 2 errati positivi del 14/06\u00bb si legge in fondo alla tabella che riporta i dati del 19 giugno, mentre \u00abla Regione Sicilia ha effettuato un ricalcolo di 397 casi\u00bb.", "Un totale di 399 casi in meno, insomma, cui vanno a sommarsi 251 nuovi casi registrati il 19 giugno e che insieme restituiscono la cifra dei 148 casi di differenza tra il 18 e il 19 giugno."], "category": "Notizia Vera", "publish_date": "2020-06-22", "tags": ["contagi", "coronavirus sars-cov-2", "covid-19", "protezione civile"], "links": ["http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4922", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4908", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4914", "http://www.salute.gov.it/imgs/C_17_notizie_4914_0_file.pdf"]}
{"url": "https://facta.news/notizia-falsa/2020/06/23/lanimale-in-queste-foto-non-e-un-raro-pipistrello-albino-si-tratta-di-un-peluche/", "title": "L\u2019animale in queste foto non \u00e8 un \u00abraro pipistrello albino\u00bb, si tratta di un peluche", "content": ["Il 22 giugno su Facebook sono state pubblicate quattro foto che mostrano un piccolo animale simile ad un pipistrello ma di colore bianco.", "L\u2019immagine \u00e8 accompagnata da un commento in cui si sostiene che le foto mostrebbero un \u00abraro pipistrello albino\u00bb.", "Questa contenuto \u00e8 fuorviante e veicola una notizia falsa.", "Le foto sono reali ma non mostrano un \u00abraro pipistrello albino\u00bb.", "L\u2019animale \u00e8 in realt\u00e0 un peluche, come si pu\u00f2 verificare qui ."], "category": "Notizia Falsa", "publish_date": "2020-06-23", "tags": ["pipistrello albino"], "links": ["https://www.facebook.com/photo.php?fbid=3202542693125666&set=gm.2590339617960646&type=1&theater", "https://aliseshop.com/product/baby-albino-vampire-plushie/?fbclid=IwAR1KeMtNYjG79v4FwnyDIatDxgkA-jIyHs4BZjOcAB0h84xkmegk96c8JoA"]}
{"url": "https://facta.news/notizia-imprecisa/2020/06/19/la-piattaforma-streaming-hbo-max-non-ha-cancellato-via-col-vento-ma-lo-ha-rimosso-temporaneamente/", "title": "La piattaforma streaming Hbo Max non ha \u00abcancellato\u00bb Via col vento, ma lo ha rimosso temporaneamente", "content": ["Mercoled\u00ec 17 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo , pubblicato il 10 giugno 2020, dal titolo: \u00ab\u201c\u00c8 razzista\u201d, dopo le statue cancellato il film \u2018Via col vento\u2019\u00bb.", "L\u2019articolo \u00e8 stato pubblicato da Vox News , sito web recentemente finito nella lista dei \u00absiti di misinformazione sul Coronavirus\u00bb stilata da NewsGuard , e riferisce della presunta decisione presa dalla piattaforma americana di video in streaming Hbo Max di \u00abritirare\u00bb il film Via col vento , pellicola pubblicata nel 1939 e \u00abconsiderata da molti accademici lo strumento pi\u00f9 ambizioso ed efficace del revisionismo meridionale\u00bb, per rimetterlo online in un secondo momento \u00abma con contestualizzazione per ripristinare il lavoro a suo tempo\u00bb.", "Nonostante il titolo veicoli una notizia imprecisa, le informazioni riportate nel corpo dell\u2019articolo sono corrette.", "La temporanea rimozione di Via col vento dalla piattaforma di streaming \u00e8 stata annunciata da un portavoce di Hbo lo scorso 9 giugno, in seguito alle proteste antirazziste seguite all\u2019uccisione di George Floyd , l\u2019uomo afroamericano deceduto il 25 maggio in seguito a una violenta azione di polizia, e alla eco generata da un editoriale firmato l\u20198 giugno da John Ridley (sceneggiatore del film 12 anni schiavo ) per il Los Angeles Times .", "Secondo la piattaforma, la temporanea rimozione si \u00e8 resa necessaria per fornire un contesto storico al film, accusato di romanticizzare la schiavit\u00f9 e di favorire pregiudizi razziali.", "\u00abQuelle rappresentazioni razziste erano sbagliate allora e lo sono adesso\u00bb ha fatto sapere in un comunicato Warner Media, che possiede Hbo Max, \u00ababbiamo pensato che tenere online il film senza spiegazioni fosse un\u2019azione irresponsabile\u00bb.", "Il film torner\u00e0 dunque prossimamente online, preceduto da un commento affidato a Jacqueline Stewart , professoressa di cinema all\u2019Universit\u00e0 di Chicago e direttrice dell\u2019organizzazione no profit Black Cinema House."], "category": "Notizia imprecisa", "publish_date": "2020-06-19", "tags": ["hbo", "razzismo", "streaming", "via col vento"], "links": ["https://donotlink.it/aP3wG", "https://www.newsguardtech.com/coronavirus-misinformation-tracking-center/", "https://variety.com/t/hbo-max/", "https://variety.com/2020/film/news/hbo-max-gone-with-the-wind-removed-1234629892/", "https://www.nytimes.com/2020/05/31/us/george-floyd-investigation.html", "https://www.latimes.com/opinion/story/2020-06-08/hbo-max-racism-gone-with-the-wind-movie", "https://apnews.com/90ef0f00a6512d88aa6ea867a1033c74", "https://news.uchicago.edu/profile/jacqueline-stewart"]}
{"url": "https://facta.news/notizia-vecchia/2020/06/19/la-notizia-della-violenza-su-una-bambina-di-3-anni-e-del-2019-e-il-responsabile-non-e-luomo-della-foto/", "title": "La notizia della violenza su una bambina di 3 anni \u00e8 del 2019 e il responsabile non \u00e8 l\u2019uomo nella foto", "content": ["L\u201911 giugno su Facebook \u00e8 stata pubblicata un\u2019immagine che mostra la foto di un uomo e un testo.", "Si legge: \u00abBrescia, orrore del clandestino: violenta una bambina di 3 anni\u00bb.", "L\u2019immagine \u00e8 accompagnata da questo commento: \u00ab22 enne violenta una bambina di 3 (tre) anni ma nessuno dei buonisti si \u00e8 inginocchiato per questo tremendo orrore\u00bb.", "Il riferimento \u00e8 al gesto compiuto da alcuni deputati alla Camera il 9 giugno 2020.", "Per condannare il razzismo e la discriminazione, i parlamentari si sono inginocchiati replicando una forma di protesta diffusa negli Stati Uniti d\u2019America per condannare l\u2019uccisione di George Floyd, afroamericano morto lo scorso 25 maggio 2020 durante un arresto.", "La notizia oggetto della nostra verifica \u00e8 vecchia ed \u00e8 stata pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Inoltre, la foto dell\u2019uomo non ha nulla a che fare con la notizia.", "Andiamo con ordine.", "Il testo che accompagna la foto \u00e8 il titolo di un articolo pubblicato da Il Giornale il 10 aprile 2019, come si pu\u00f2 verificare qui .", "Nel pezzo di cronaca si legge che a Brescia una bambina di 3 anni , figlia di una coppia di nigeriani, \u00e8 stata violentata da un connazionale di 23 anni, amico della famiglia.", "All\u2019epoca la notizia era stata pubblicata anche da alte testate ( qui , qui e qui ).", "A dicembre 2019, l\u2019uomo \u00e8 stato condannato a 2 anni e 8 mesi di reclusione, con rito abbreviato.", "Dopo aver scontato la pena, il nigeriano verr\u00e0 espulso dall\u2019Italia.", "Passiamo ora alla foto.", "L\u2019immagine mostra s\u00ec un uomo originario della Nigeria ma che non ha nulla a che fare con l\u2019episodio cui fa riferimento il testo.", "L\u2019uomo, in realt\u00e0, \u00e8 stato arrestato in Sicilia il 19 agosto 2019 per i reati di \u00abviolenza e resistenza a pubblico ufficiale e porto di oggetti atti ad offendere\u00bb, come si pu\u00f2 leggere qui ."], "category": "Notizia Vecchia", "publish_date": "2020-06-19", "tags": ["brescia", "violenza sessuale"], "links": ["https://www.facebook.com/photo.php?fbid=341494713497901&set=a.119840058996702&type=3&theater", "https://www.adnkronos.com/fatti/politica/2020/06/09/boldrini-ginocchio-per-floyd-scontro-maggioranza-opposizione-alla-camera-video_zQyc9wJx6d5EkQBBIeBSwO.html", "https://www.ilgiornale.it/news/cronache/brescia-clandestino-nigeriano-stupra-bimba-3-anni-arrestato-1677604.html", "https://www.ilgiorno.it/brescia/cronaca/violentata-3-anni-1.4536672", "https://milano.repubblica.it/cronaca/2019/04/10/news/brescia_abusi_su_bimba_3_anni_carabinieri_arrestano_22enne-223703720/", "https://tg24.sky.it/milano/2019/04/10/brescia-violenta-bimba-tre-anni-arrestato", "http://www.bresciatoday.it/cronaca/bambina-violentata-condanna.html", "https://www.marsalanews.it/minaccia-i-carabinieri-con-una-lametta-arrestato-nigeriano/"]}
{"url": "https://facta.news/fuori-contesto/2020/06/19/questa-tavolata-lussuosa-e-lassenza-di-mascherine-tra-i-presenti-non-centrano-con-gli-stati-generali-di-giugno-2020/", "title": "Questa tavolata lussuosa e l\u2019assenza di mascherine tra i presenti non c\u2019entrano con gli Stati generali di giugno 2020", "content": ["Il 17 giugno su Facebook \u00e8 stata pubblicata una foto che mostra diverse persone, senza mascherina, sedute ad una tavola apparecchiata in maniera lussuosa.", "L\u2019immagine \u00e8 accompagnata da questo commento: \u00abVilla Pamphili contesto da super ricchi (notare tutti senza mascherina), a spese dello stato, quando i nostri commercianti, artigiani, liberi professionisti, lavoratori stagionali, imprenditori, sono in ginocchio.", "Okkio, gli stati generali al Re Sole non portarono molto bene 1789 A.D. MI RACCOMANDO E VOI ITALIANI TUTTI CON LA MASCHERINA!", "SVEGLIATEVI STANNO A PRENDERVI PER I FONDELLI!!!", "SVEGLIA SVEGLIA\u00bb.", "Il riferimento \u00e8 agli Stati generali dell\u2019economia , iniziati il 13 giugno a Villa Pamphilj a Roma e organizzati dal governo Conte II per discutere progetti di rilancio economico del Paese con i rappresentanti delle istituzioni e delle parti sociali.", "Il contenuto oggetto della nostra verifica \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata a giugno 2020 a Villa Pamphilj durante la pandemia da Covid-19.", "L\u2019immagine \u00e8 stata scattata ad ottobre 2014 e immortala l\u2019ex Presidente della Repubblica Giorgio Napolitano mentre propone un brindisi al pranzo in onore dei Capi Delegazione al Vertice ASEM a Palazzo Reale a Milano, come si pu\u00f2 verificare qui ."], "category": "Fuori Contesto", "publish_date": "2020-06-19", "tags": ["#verabot", "covid-19", "stati generali", "villa pamphilj"], "links": ["https://www.facebook.com/photo.php?fbid=1026336324483457&set=gm.572409547041508&type=3&theater", "http://www.governo.it/it/articolo/progettiamo-il-rilancio-al-gli-incontri-villa-pamphilj/14744", "https://www.rainews.it/dl/rainews/articoli/coronavirus-stati-generali-conte-opposizione-economia-3b5f2a4b-9f58-4511-beb8-88dd3113e0e2.html?refresh_ce", "http://presidenti.quirinale.it/elementi/Continua.aspx?tipo=Foto&key=32706"]}
{"url": "https://facta.news/notizia-falsa/2020/06/19/non-e-vero-che-il-senato-ha-votato-per-introdurre-leducazione-gender-obbligatoria-a-scuola/", "title": "Non \u00e8 vero che il Senato ha votato per introdurre \u00abl\u2019educazione gender obbligatoria\u00bb a scuola", "content": ["Gioved\u00ec 18 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un messaggio, circolato sulla app di messaggistica istantanea sotto forma di catena, secondo cui il Senato della Repubblica avrebbe approvato \u00abun DDL sulla scuola con obbligatoria l\u2019educazione gender\u00bb, la supposta teoria che secondo alcune frange del cattolicesimo negherebbe \u00abche l\u2019umanit\u00e0 sia divisa tra maschi e femmine\u00bb (definizione comparsa nel 2011 su L\u2019Osservatorio Romano e riportata in questo articolo pubblicato da Internazionale a marzo 2015).", "Secondo l\u2019autore della catena, il provvedimento potrebbe ancora essere bocciato dalla Camera dei Deputati e per questo motivo suggerisce di inviare una mail alla ministra dell\u2019Istruzione Lucia Azzolina con il testo \u00abSono contraria al DDL sulla scuola in quanto contiene l\u2019educazione gender obbligatoria e ne chiedo il ritiro immediato\u00bb.", "Si tratta di una notizia falsa.", "Consultando il calendario dei lavori parlamentari , scopriamo che negli ultimi mesi il Senato non ha infatti discusso o approvato alcun provvedimento riguardante la scuola.", "Il messaggio oggetto di verifica potrebbe per\u00f2 fare riferimento al piano Colao , la serie di proposte stilate da un comitato di esperti (guidati dall\u2019ex amministratore delegato di Vodafone Vittorio Colao , che d\u00e0 il nome al piano) per \u00abrilanciare l\u2019Italia\u00bb e accusato il 9 giugno su Facebook da Jacopo Coghe (fondatore dell\u2019associazione Pro Vita & Famiglia) di proporre \u00abla ricetta magica del gender insegnato ai nostri figli\u00bb.", "L\u2019accusa deriva dal capitolo del documento dedicato a \u00abindividui e famiglie\u00bb, in cui al punto 94 si fa riferimento agli \u00abstereotipi di genere\u00bb e alla necessit\u00e0 di superarli attraverso un \u00abprogramma di azioni diversificate sul piano culturale\u00bb e la raccolta di \u00abstatistiche ufficiali annuali su stereotipi e discriminazioni\u00bb.", "Secondo Coghe, tale approccio rappresenterebbe \u00abun nuovo Minculpop \u00bb, il ministero della cultura popolare nato in epoca fascista, per imporre il \u00abgender\u00bb.", "Il piano Colao, tuttavia, ha una funzione di mera proposta e non sar\u00e0 sottoposto al voto del Parlamento: spetter\u00e0 infatti al governo vagliare le 102 proposte presenti nel documento e decidere se avviare un processo normativo in tal senso.", "Precisiamo poi che la segnalazione inviata alla redazione di Facta \u00e8 in realt\u00e0 la riproposizione di un vecchio messaggio , circolato su WhatsApp nel 2015, quando il ministro dell\u2019Istruzione era Stefania Giannini.", "Ora come allora, il messaggio circa l\u2019approvazione di un provvedimento per introdurre \u00abl\u2019educazione gender\u00bb \u00e8 una notizia falsa."], "category": "Notizia Falsa", "publish_date": "2020-06-19", "tags": ["educazione gender", "lucia azzolina", "scuola", "senato della repubblica"], "links": ["https://www.internazionale.it/opinione/chiara-lalli/2015/03/31/teoria-gender-diritti", "https://www.miur.gov.it/il-ministro", "https://www.senato.it/2765", "https://www.ilpost.it/2020/06/09/piano-colao-comitato-esperti/", "https://www.controcampus.it/wp-content/uploads/2020/06/Currisulum-Vittorio-Colao.pdf", "https://www.rainews.it/dl/rainews/articoli/Piano-governo-emergenza-coronavirus-Colao-54-azioni-per-rilanciare-lItalia-0b9a3a6d-5265-4196-a822-e532c9cfb8a0.html", "https://www.facebook.com/jacopocoghe/posts/1117900058565770", "https://www.linkedin.com/in/jacopo-coghe-04b59ba/?originalSubdomain=it", "https://drive.google.com/file/d/10xxHFDQJ3fIbZ0_CScpWDzrjCKljgVm0/view", "http://www.treccani.it/enciclopedia/minculpop/", "https://www.nextquotidiano.it/ddl-scuola-educazione-gender-fake-news/"]}
{"url": "https://facta.news/fuori-contesto/2020/06/17/no-questa-foto-di-giuseppe-conte-senza-mascherina-non-e-stata-scattata-a-giugno-2020-durante-gli-stati-generali/", "title": "No, questa foto di Giuseppe Conte senza mascherina non \u00e8 stata scattata a giugno 2020 durante gli Stati generali", "content": ["Il 16 giugno su Twitter \u00e8 stata pubblicata una foto del presidente del Consiglio, Giuseppe Conte, circondato da diverse persone, mentre stringe la mano a una donna.", "L\u2019immagine \u00e8 accompagnato da questo commento: \u00abLe #mascherine solo agli schiavi #VillaPamphilj \u00bb.", "Il riferimento \u00e8 agli Stati generali dell\u2019economia , iniziati il 13 giugno a Villa Pamphilj a Roma e organizzati dal governo Conte II per discutere progetti di rilancio economico del Paese, con rappresentanti delle istituzioni e delle parti sociali.", "Questo \u00e8 un contenuto fuorviante che veicola una notizia falsa.", "La foto \u00e8 vera ma non \u00e8 stata scattata a giugno 2020 a Villa Pamphilj durante la pandemia da Covid-19.", "L\u2019immagine infatti risale alla visita del presidente del Consiglio alla Cittadella della Pace di Rondine (Toscana) del 17 maggio 2019, come si pu\u00f2 verificare qui ."], "category": "Fuori Contesto", "publish_date": "2020-06-17", "tags": ["#verabot", "giuseppe conte", "governo conte ii", "stati generali", "villa pamphilj"], "links": ["https://twitter.com/4everAnnina/status/1272875091471282177", "https://twitter.com/hashtag/mascherine?src=hashtag_click", "https://twitter.com/hashtag/VillaPamphilj?src=hashtag_click", "http://www.governo.it/it/articolo/progettiamo-il-rilancio-al-gli-incontri-villa-pamphilj/14744", "https://www.rainews.it/dl/rainews/articoli/coronavirus-stati-generali-conte-opposizione-economia-3b5f2a4b-9f58-4511-beb8-88dd3113e0e2.html?refresh_ce", "https://www.lanazione.it/arezzo/cronaca/arezzo-rondine-conte-cittadella-della-pace-1.4586536", "https://www.arezzoweb.it/2019/il-presidente-del-consiglio-giuseppe-conte-in-visita-a-rondine-foto-466337.html"]}
{"url": "https://facta.news/notizia-falsa/2020/06/17/no-bill-gates-non-ha-mai-detto-che-il-vaccino-contro-la-covid-19-non-sara-sicuro-ma-facciamolo-comunque/", "title": "No, Bill Gates non ha mai detto che il vaccino contro la Covid-19 \u00abnon sar\u00e0 sicuro, ma facciamolo comunque\u00bb", "content": ["Mercoled\u00ec 17 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine , circolata su Facebook a partire dal 29 maggio 2020, che attribuisce a Bill Gates la frase \u00abil vaccino non sar\u00e0 sicuro, ma facciamolo comunque, ci preoccuperemo delle conseguenze dopo\u00bb.", "Il riferimento \u00e8 al vaccino contro la Covid-19 e la frase \u00e8 accompagnata da un fotogramma che ritrae Bill Gates nel corso di un\u2019intervista rilasciata alla Bbc.", "Si tratta di una notizia falsa.", "Alcune dichiarazioni recenti di Gates sono state distorte.", "La frase \u00e8 la traduzione italiana di un tweet in lingua inglese del 26 maggio 2020, contenente anche un filmato di 44 secondi con alcuni spezzoni dell\u2019intervista.", "Nel video, inframezzato da alcuni tagli, Bill Gates sostiene che il vaccino contro la Covid-19 potrebbe essere pronto entro 18 mesi e che se tutto andr\u00e0 bene, i tempi potranno persino essere ridotti.", "Ma ci\u00f2 potrebbe richiedere la decisione, da parte dei governi mondiali, di rinunciare ad alcuni \u00abtest di sicurezza\u00bb, comprimendo i tempi tecnici di sperimentazione.", "Il montaggio si chiude con la frase, sottolineata dall\u2019autore del video con un effetto sonoro, \u00abper vagliare gli effetti collaterali che potrebbero presentarsi dopo due anni, bisogner\u00e0 attendere due anni\u00bb.", "La frase oggetto di verifica non \u00e8 mai stata pronunciata da Bill Gates e nel tweet in lingua inglese viene presentata come una sintesi delle dichiarazioni di Gates.", "Il video completo dell\u2019intervista, rilasciata il 12 aprile da Bill Gates alla trasmissione Bbc Breakfast , \u00e8 disponibile a questo link e tra le altre cose Gates fa l\u2019esempio dell\u2019emergenza sanitaria dell\u2019Hiv, che negli anni \u201880 ha richiesto \u00abun modo rapido di ottenere l\u2019approvazione di farmaci, che in quel caso funzion\u00f2 alla grande\u00bb (minuto 8.50 ), pur non sacrificando le indicazioni di sicurezza.", "A partire dall\u2019inizio della pandemia di Covid-19 (e coerentemente con l\u2019impegno profuso in precedenza sui temi della vaccinazione) Bill Gates si \u00e8 rivelato piuttosto attivo nella ricerca di un vaccino contro il virus Sars-Cov-2, finanziando numerose iniziative scientifiche, tra cui la promettente sperimentazione di Moderna Therapeutics, che mira a riprodurre il meccanismo con cui il virus attacca le cellule umane attraverso un segmento di RNA copiato da una versione sintetica del Sars-Cov-2."], "category": "Notizia Falsa", "publish_date": "2020-06-17", "tags": ["#verabot", "bill e melinda foundation", "bill gates", "coronavirus sars-cov-2", "covid-19", "sars-cov-2"], "links": ["https://www.facebook.com/photo.php?fbid=2833027250159419&set=a.107626872699484&type=3&theater", "https://twitter.com/beachmilk/status/1265265434741272576", "https://www.youtube.com/watch?v=ie6lRKAdvuY", "https://youtu.be/ie6lRKAdvuY", "https://www.gatesfoundation.org/TheOptimist/Articles/coronavirus-mark-suzman-therapeutics", "https://www.businessinsider.com/bill-gates-backing-boosts-2-billion-doses-astrazeneca-coronavirus-vaccine-2020-6?IR=T", "https://facta.news/fuori-contesto/2020/05/28/tra-chi-ha-sperimentato-il-vaccino-anti-covid-di-moderna-ci-sono-state-reazioni-avverse-ma-non-e-corretto-parlare-di-catastrofe/", "https://www.youtube.com/watch?v=qJlP91xjvsQ&feature=youtu.be"]}
{"url": "https://facta.news/notizia-falsa/2020/06/15/accettare-la-richiesta-di-amicizia-di-andrea-wilson-non-permette-ad-un-hacker-di-accedere-ai-propri-contatti/", "title": "\u00abAccettare la richiesta di amicizia di Andrea Wilson\u00bb non permette ad un \u00abhacker\u00bb di accedere ai propri contatti", "content": ["Il 15 giugno su Facebook \u00e8 stato pubblicato un post in cui si legge: \u00abFai attenzione: ho ricevuto un messaggio da te o mostrato sulla tua bacheca qui ..", "Per favore, comunica a tutti i contatti nella tua lista di messaggistica di non accettare la richiesta di amicizia di Andrea Wilson.", "\u00c8 un hacker e ha il sistema collegato al tuo account Facebook.", "Se uno dei tuoi contatti lo accetta, verrai anche violato, quindi assicurati che tutti i tuoi amici lo sappiano.", "Grazie.", "Inoltrato come ricevuto.", "Tieni premuto il dito sul messaggio.", "In fondo al centro dir\u00e0 in avanti.", "Hit che quindi fare clic sui nomi di quelli nella tua lista e invier\u00e0 loro QUESTO \u00c8 REALE\u00bb.", "Questa \u00e8 una notizia priva di riscontri e falsa che circola in rete \u2013 con diverse variazioni \u2013 dal 2009, come ha ricostruito il sito di fact-checking statunitense Snopes ."], "category": "Notizia Falsa", "publish_date": "2020-06-15", "tags": ["andrea wilson", "facebook", "hacker"], "links": ["https://www.facebook.com/permalink.php?story_fbid=1162251927444946&id=100009804489058", "https://www.snopes.com/fact-check/social-media-hacker-warning/"]}
{"url": "https://facta.news/fuori-contesto/2020/06/15/il-fatto-quotidiano-ha-beneficiato-di-un-provvedimento-del-governo-conte-ma-non-si-tratta-di-un-finanziamento-pubblico/", "title": "Il Fatto Quotidiano ha beneficiato di un provvedimento del governo Conte, ma non si tratta di un finanziamento pubblico", "content": ["Luned\u00ec 15 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo, pubblicato il 13 giugno dal quotidiano Libero , secondo cui il Fatto Quotidiano , testata diretta da Marco Travaglio, sarebbe stato \u00abfinanziato da 2 milioni e mezzo di euro, soldi che arrivano nelle casse del quotidiano con la garanzia fornita dallo Stato per il 90 per cento della somma\u00bb.", "Secondo l\u2019articolo, che riprende un tweet pubblicato il 13 giugno dal direttore di Libero Vittorio Feltri, tale somma sarebbe stata ottenuta \u00abgrazie alle misure previste dal decreto liquidit\u00e0 per aiutare le pmi dopo l\u2019emergenza Covid\u00bb.", "La notizia sarebbe rilevante perch\u00e9 \u00abil giornale di Marco Travaglio \u00e8 sulle posizioni del governo Conte\u00bb, si legge sempre nell\u2019articolo di Libero , e perch\u00e9 la testata ha sempre sottolineato la sua indipendenza da ogni forma di finanziamento pubblico.", "Il riferimento \u00e8 all\u2019articolo 1 del decreto-legge n.23 dell\u20198 aprile 2020, ribattezzato decreto liquidit\u00e0 , che mette a disposizione delle imprese con meno di 500 dipendenti un fondo di garanzia in grado di coprire dal 90 per cento al 100 per cento di un prestito fino a 5 milioni di euro, per facilitare la ripartenza economica dopo l\u2019emergenza sanitaria da Covid-19.", "La notizia \u00e8 reale, ma \u00e8 stata estrapolata dal suo contesto originale e rendendo, agli occhi del lettore, potenzialmente fraintendibile la vicenda.", "La notizia \u00e8 stata originariamente pubblicata dal blog di Nicola Porro l\u201911 giugno scorso e rimanda a un comunicato ufficiale di SEIF, societ\u00e0 editrice del Fatto Quotidiano , che lo stesso 11 giugno annunciava un \u00abcontratto di finanziamento\u00bb del valore di 2 milioni e mezzo di euro, assistito \u00abdalla garanzia concessa dal Fondo Centrale di Garanzia pari al 90% dell\u2019importo\u00bb.", "La notizia del finanziamento pubblico \u00e8 stata smentita il 15 giugno da Cinzia Monteverdi, amministratrice delegata di SEIF, sulla versione cartacea del Fatto Quotidiano (\u00e8 disponibile a questo link per gli abbonati).", "Secondo la spiegazione di Monteverdi, l\u2019azienda si sarebbe limitata \u00aba chiedere un finanziamento a Unicredit per investimenti in immobilizzazioni\u00bb, ovvero un normale finanziamento bancario regolato dalla legge 662 del 1996 .", "\u00abDunque \u00e8 falso che abbiamo chiesto un finanziamento pubblico, che prendiamo soldi dallo Stato, che riceviamo favori dall\u2019attuale governo\u00bb conclude Monteverdi, \u00abchi continuasse in questa mistificazione senza rettificare le diffamazioni diffuse per infangare il Fatto, ci costringerebbe ad adire le vie legali e ne risponderebbe in Tribunale\u00bb.", "Pur non trattandosi di un finanziamento pubblico, il Fatto Quotidiano ha beneficiato quindi della norma contenuta nel decreto liquidit\u00e0.", "Il finanziamento \u00e8 stato infatti regolarmente stipulato con Unicredit, come dichiarato da Monteverdi, e sar\u00e0 garantito dal Fondo di Garanzia , istituito dalla legge 662 del 1996.", "Tale garanzia, tuttavia, in condizioni normali coprirebbe il finanziamento fino a un massimo dell\u201980 per cento, quota aumentata fino al 90 per cento con il recente provvedimento del governo Conte.", "Tali condizioni non si applicano naturalmente al solo Fatto Quotidiano : le domande pervenute dal 17 marzo al 14 giugno sono state oltre 618mila."], "category": "Fuori Contesto", "publish_date": "2020-06-15", "tags": ["decreto liquidit\u00e0", "fatto quotidiano", "finanziamento", "giuseppe conte", "governo conte ii", "marco travaglio"], "links": ["https://www.liberoquotidiano.it/news/personaggi/23272370/vittorio-feltri-giuseppe-conte-marco-travaglio-ultima-vergogna-2-5-milioni.html", "https://twitter.com/vfeltri/status/1271741800013877248?s=20", "http://www.voglioscendere.go.ilcannocchiale.it.ilcannocchiale.it/2009/05/28/abbonatevi_a_il_fatto.html", "https://www.gazzettaufficiale.it/eli/id/2020/04/08/20G00043/s", "https://www.mise.gov.it/index.php/it/per-i-media/notizie/it/198-notizie-stampa/2040955-fondo-di-garanzia-nuove-regole#altre-misure", "https://www.nicolaporro.it/travaglio-chiede-il-prestito-garantito/", "https://www.seif-spa.it/wp-content/uploads/2020/06/SEIF_COS_Finanziamento_11062020-1.pdf", "https://www.ilfattoquotidiano.it/in-edicola/articoli/2020/06/15/al-fatto-zero-fondi-pubblici-finanziamento-bancario-e-stop/5835135/", "https://www.gazzettaufficiale.it/eli/id/1996/12/28/096G0686/sg", "https://www.fondidigaranzia.it/conosci-il-fondo/", "https://www.mise.gov.it/index.php/it/incentivi/impresa/fondo-di-garanzia-per-le-pmi"]}
{"url": "https://facta.news/notizia-satirica/2020/06/15/no-il-colosseo-non-sara-demolito-perche-vergognoso-simbolo-razzista/", "title": "No, il Colosseo non sar\u00e0 demolito perch\u00e9 \u00abvergognoso simbolo razzista\u00bb", "content": ["Luned\u00ec 15 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo, pubblicato il 13 giugno dal sito web AdHoc News , dal titolo \u00abIl Colosseo verr\u00e0 demolito.", "Via finalmente un vergognoso simbolo razzista\u00bb.", "Nell\u2019articolo si sostiene con toni provocatori che \u00abNel Colosseo black lives don\u2019t matter, contavano zero\u00bb, in quanto espressione di un \u00absistema classista tenuto in piedi dagli imperialisti romani\u00bb.", "Per questo, propone l\u2019autore, \u00abal posto del pi\u00f9 grande anfiteatro del mondo si potrebbe costruire un poli agglomerato umano black friendly.", "Il basket e rap daranno nuova vita ad una struttura inutile e fatiscente\u00bb.", "Si tratta di una notizia satirica, pubblicata come risposta provocatoria alle recenti proteste seguite all\u2019uccisione di George Floyd e che, in molte parti del mondo, mirano alla rimozione di monumenti dedicati a figure controverse del colonialismo.", "Dall\u2019inizio delle proteste, iniziate l\u20198 giugno con l\u2019abbattimento a Bristol del monumento dedicato al trafficante di schiavi inglese Edward Colston, l\u2019argomento della demolizione del Colosseo \u00e8 stato pi\u00f9 volte tirato in ballo come estremizzazione retorica da numerosi giornalisti contrari all\u2019abbattimento dei monumenti problematici, ma non esiste alcuna protesta ufficiale che ne chieda la distruzione."], "category": "Notizia Satirica", "publish_date": "2020-06-15", "tags": ["black lives matter", "colosseo", "monumenti"], "links": ["https://donotlink.it/19p5p", "https://www.nytimes.com/2020/05/31/us/george-floyd-investigation.html", "https://news.sky.com/story/black-lives-matter-how-statues-of-controversial-colonial-figures-became-targets-across-the-world-12005417", "https://www.repubblica.it/esteri/2020/06/08/news/a_bristol_la_folla_abbatte_la_statua_di_edward_colston_trafficante_di_schiavi_inglese-258681198/", "https://twitter.com/antoniopolito1/status/1270966244154499076?s=20", "https://twitter.com/antoguerrera/status/1270037153481928706?s=20"]}
{"url": "https://facta.news/notizia-falsa/2020/06/15/no-la-madre-di-donald-trump-non-ha-detto-che-il-figlio-e-un-idiota/", "title": "No, la madre di Donald Trump non ha detto che il figlio \u00ab\u00e8 un idiota\u00bb", "content": ["Il 13 giugno su Facebook \u00e8 stata pubblicata un\u2019immagine che mostra una foto del presidente degli Stati Uniti Donald Trump insieme a sua madre Mary Anne Trump.", "L\u2019immagine riporta anche una presunta dichiarazione di quest\u2019ultima: \u00abYes,\u202fhe\u2019s\u202fan idiot with zero common sense, and no social skills, but\u202fhe IS\u202fmy son.", "I just hope he never goes into politics.\u202fHe\u2019d\u202fbe a disaster\u00bb (in italiano: \u00abS\u00ec, \u00e8 un idiota privo di buon senso e abilit\u00e0 sociali, ma \u00e8 mio figlio.", "Spero che non entri mai in politica.", "Sarebbe un disastro\u00bb).", "L\u2019immagine \u00e8 accompagnata da un commento in cui si legge: \u00abNessuno pu\u00f2 conoscere un uomo, meglio della donna, che dalla propria vagina, con dolore, l\u2019ha partorito\u00bb.", "Questa notizia \u00e8 priva di qualsiasi riscontro.", "Si tratta quindi di una notizia frutto di fantasia.", "Come hanno verificato diversi siti di fact-cecking ( qui , qui , qui e qui ) questa presunta dichiarazione di Mary Anne Trump \u2013 madre dell\u2019attuale presidente degli Stati Uniti deceduta il 7 agosto 2000 \u2013 non compare in nessun giornale, libro, rivista, intervista o archivio."], "category": "Notizia Falsa", "publish_date": "2020-06-15", "tags": ["donald trump", "mary anne trump"], "links": ["https://www.facebook.com/photo.php?fbid=3373026502760604&set=a.115831061813514&type=3&theater", "https://www.snopes.com/fact-check/trumps-mom-call-him-idiot/", "https://www.reuters.com/article/uk-factcheck-trump-mother-quote/false-claim-donald-trumps-mother-said-he-would-be-a-disaster-in-politics-idUSKBN21Z2AF?fbclid=IwAR1OQDcBMSLcAm_MJ4TLbl9QbeuKizDcAS3sDlR-0rG3iNeRZvfQCDEYkhQ", "https://www.factcheck.org/2019/12/dubious-quote-attributed-to-trumps-mother/", "https://www.politifact.com/factchecks/2019/dec/18/facebook-posts/no-evidence-trumps-mother-called-him-idiot-zero-co/"]}
{"url": "https://facta.news/notizia-falsa/2020/06/18/no-decathlon-non-sta-regalando-buoni-sconto-del-valore-di-100-euro/", "title": "No, Decathlon non sta regalando buoni sconto del valore di 100 euro", "content": ["Gioved\u00ec 18 giugno la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un messaggio, circolato sulla app di messaggistica istantanea, che promuove dei presunti \u00abbuoni del valore di 100 euro\u00bb emessi da Decathlon , la catena francese di negozi leader nella vendita di articoli sportivi.", "Il messaggio in questione recita semplicemente \u00abDecathlon \u2013 Guarda\u00bb ed \u00e8 accompagnato da un link, che conduce alla pagina decathlondecahtlorndecathlondecathlorn.buonosconto.win , sito web non collegato al marchio francese.", "Il sito promuove mille buoni presunti del valore di 100 euro, ottenibili attraverso la compilazione di un breve sondaggio.", "Si tratta di un messaggio falso, diffuso con lo scopo di ottenere informazioni sugli utenti.", "Invitiamo quindi i nostri lettori a non cliccare sul link riportato nel messaggio non trattandosi della pagina web ufficiale dell\u2019azienda.", "Non \u00e8 la prima volta che Decathlon finisce al centro di messaggi pubblicitari ingannevoli e gi\u00e0 nel 2019 la redazione di Bufale.net aveva segnalato la presenza di falsi voucher del valore di 500 euro.", "In entrambi i casi, la notizia non trova conferma sul sito ufficiale della compagnia , che come sempre vi invitiamo a ritenere l\u2019unica fonte affidabile riguardo iniziative promozionali di questo tipo."], "category": "Notizia Falsa", "publish_date": "2020-06-18", "tags": ["buoni sconto", "decathlon"], "links": ["https://www.decathlon.it/", "https://www.bufale.net/vinci-un-voucher-decathlon-di-500-euro/", "https://www.decathlon.it/"]}
{"url": "https://facta.news/notizia-vecchia/2020/06/17/la-notizia-della-condanna-a-8-anni-per-lo-stupro-a-torino-di-una-ragazza-disabile-e-di-quattro-anni-fa/", "title": "La notizia della condanna a 8 anni per lo stupro a Torino di una ragazza disabile \u00e8 di quattro anni fa", "content": ["Il 16 giugno il sito Notizie Universali ha pubblicato un articolo dal titolo \u00abMaria, ragazzina disabile stuprata a turno dai profughi per oltre 30 ore: l\u2019hanno obbligata a fare che dicevano\u00bb.", "All\u2019inizio del testo si legge che \u00abieri\u00bb \u2013 quindi, sembra di capire, il 15 giugno 2020 \u2013 ci sarebbe stata la sentenza che ha condannato a 8 anni di carcere tre stranieri per lo stupro di una ragazza disabile di 21 anni.", "Questa \u00e8 una notizia di quattro anni fa ma presentata come attuale.", "Notizie Universali ha ripreso (senza specificarlo) parti di un articolo pubblicato l\u20198 novembre 2016 da Vox News , sito che, secondo il sito di monitoraggio dei media NewsGuard , pubblica \u201cripetutamente informazioni non comprovate e fuorvianti\u201d.", "La condanna dei tre imputati di origine africana a 8 anni di carcere per il sequestro e lo stupro di una ragazza disabile di 21 anni \u00e8 stata emessa infatti a febbraio 2016, come si pu\u00f2 leggere qui e qui , e non il 15 giugno 2020.", "I fatti del processo risalgono a maggio 2015 e si sono svolti all\u2019interno del complesso dell\u2019ex villaggio olimpico del Lingotto a Torino."], "category": "Notizia Vecchia", "publish_date": "2020-06-17", "tags": ["torino"], "links": ["http://archive.is/5qE7e", "https://archive.fo/UQpjD", "https://www.newsguardtech.com/wp-content/uploads/2020/03/VoxNews.info-ITA.pdf", "https://www.lastampa.it/torino/2016/02/05/news/tre-condanne-per-lo-stupro-della-disabile-all-ex-moi-1.36560241", "https://torino.repubblica.it/cronaca/2016/02/05/news/torino_tre_condanne_a_otto_anni_per_lo_stupro_dell_ex_villaggio_olimpico_del_moi-132766139/", "https://www.lastampa.it/cronaca/2015/06/12/news/disabile-violentata-all-ex-moi-tre-in-manette-1.35250664"]}
{"url": "https://facta.news/notizia-falsa/2020/06/11/la-liberatoria-in-cui-si-parla-delleuropean-control-system-e-del-microchip-sottocutaneo-e-falsa/", "title": "La liberatoria in cui si parla dell\u2019\u00abEuropean control system\u00bb e del microchip sottocutaneo \u00e8 falsa", "content": ["Il 4 maggio su Facebook \u00e8 stata pubblicata l\u2019immagine di una presunta liberatoria con cui \u00e8 possibile dichiarare il proprio consenso all\u2019inserimento sottocutaneo di un microchip; nel dettaglio, leggiamo, si tratterebbe del \u00abdispositivo ECS0B\u00bb, \u00abdi colore chiaro\u00bb.", "Compilando e firmando il documento, il sottoscrivente autorizzerebbe l\u2019\u00abEuropean control system ad effettuare le procedure mediche per l\u2019inserimento del dispositivo\u00bb.", "L\u2019immagine \u00e8 accompagnata da questo commento: \u00abMa certo siamo noi i complottisti , accomodatevi e fatevi marchiare , e buona fortuna\u00bb.", "Questa notizia \u00e8 falsa.", "Come avevamo ricostruito in un precedente articolo , il contenuto oggetto della nostra analisi (e, quindi, l\u2019immagine della presunta liberatoria) proviene da un post pubblicato per la prima volta su Facebook il 4 maggio 2020 con un intento ironico e di presa in giro verso alcune teorie del complotto.", "Tra queste ci sono, ad esempio, teorie che riguardano i microchip sottocutanei (tecnologia che, ricordiamo, \u00e8 realmente esistente ) o la tecnologia 5G .", "Si tratta quindi di una notizia estrapolata dal suo contesto originale e presa per vera quando invece \u00e8 nata con un intento satirico.", "Precisiamo, poi, che il sistema \u00abEuropean control system \u2013 Zero Borders\u00bb non esiste."], "category": "Notizia Falsa", "publish_date": "2020-06-11", "tags": ["#verabot", "microchip", "zero borders"], "links": ["https://www.facebook.com/photo.php?fbid=3288279381206874&set=a.682620631772775&type=3&theater", "https://facta.news/notizia-falsa/2020/05/05/no-non-ce-nessun-sistema-zero-borders-europeo-e-il-microchip-sottocutaneo-non-centra/", "https://www.facebook.com/photo.php?fbid=4281988788493914&set=a.184502148242619&type=3&theater", "https://facta.news/notizia-falsa/2020/04/23/no-non-e-stato-approvato-un-disegno-di-legge-per-impiantare-un-microchip-sottocutaneo-agli-italiani/", "https://www.ansa.it/sito/notizie/economia/criptovalute/2020/02/12/ict-pagare-con-microchip-sottopelle-a-bto-startup-biohax_d1ab1da6-cd5f-43af-a18a-79e5c1a05329.html", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/"]}
{"url": "https://facta.news/notizia-falsa/2020/06/11/no-lhuffington-post-non-ha-pubblicato-la-falsa-notizia-di-calimero-rimosso-da-disney/", "title": "No, l\u2019Huffington Post non ha pubblicato la (falsa) notizia di Calimero rimosso da Disney+", "content": ["Il 10 giugno su Facebook \u00e8 stata pubblicata un\u2019immagine che mostra un presunto articolo pubblicato dall\u2019 Huffington Post dal titolo: \u00abDisney+ rimuove Calimero: \u201cVeicola razzismo nei bimbi\u201d\u00bb.", "Il riferimento \u00e8 al personaggio animato Calimero , il pulcino nero apparso per la prima volta in Tv negli anni \u201960.", "L\u2019articolo in questione sarebbe stato pubblicato il 10 giugno 2020 alle ore \u00ab18:15\u00bb, si troverebbe nella sezione blog della testata online e porterebbe la firma di \u00abJohnny Frassu\u00bb.", "Questa notizia \u00e8 falsa.", "Sul sito dell\u2019 Huffington Post , nella sezione blog (come nelle altre), non compare l\u2019articolo in questione.", "Inoltre, un autore di nome \u00abJonny Frassu\u00bb non esiste tra le firme della sezione blog.", "Infine, precisiamo che nel catalogo Disney+ non \u00e8 presente Calimero."], "category": "Notizia Falsa", "publish_date": "2020-06-11", "tags": ["calimero", "disney+", "huffington post"], "links": ["https://www.facebook.com/photo.php?fbid=10219943002863162&set=a.1141625218544&type=3&theater", "https://it.wikipedia.org/wiki/Calimero", "https://www.huffingtonpost.it/blog/"]}
{"url": "https://facta.news/notizia-falsa/2020/06/11/no-il-proprietario-di-un-negozio-a-dallas-non-e-morto-dopo-essere-stato-picchiato-da-manifestanti-di-black-lives-matter/", "title": "No, il \u00abproprietario di un negozio a Dallas\u00bb non \u00e8 morto dopo essere stato picchiato dai manifestanti di Black Lives Matter", "content": ["Gioved\u00ec 11 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un post, pubblicato il 9 giugno su Facebook, secondo cui il \u00abproprietario di un negozio a Dallas\u00bb sarebbe deceduto in ospedale dopo essere stato \u00abselvaggiamente picchiato da un gruppo di BLM (Black Lives Matter)\u00bb.", "Il riferimento \u00e8 ai manifestanti che dal 25 maggio 2020 protestano contro l\u2019uccisione dell\u2019afroamericano George Floyd , avvenuta in seguito ad una violenta operazione di polizia.", "Il post si conclude con la frase \u00abQualcuno si inginocchier\u00e1 anche per lui, o questa morte non conta un cazzo!?\u00bb ed \u00e8 accompagnato dalla foto di un uomo con pantaloni bianchi e camicia verde, riverso a terra in una pozza di sangue.", "Il post Facebook segnalato a Facta , contiene due affermazioni false.", "Nonostante la foto si riferisca ad un pestaggio realmente avvenuto a Dallas (Texas, Stati Uniti d\u2019America) il 31 maggio 2020, l\u2019uomo ritratto nell\u2019immagine non \u00e8 il proprietario di un negozio.", "Come riportato il 9 giugno da un portavoce della polizia di Dallas in conferenza stampa, si tratta infatti di un cittadino armato di machete che ha tentato di attaccare un manifestante per \u00abproteggere il suo quartiere\u00bb.", "Secondo la testata The Intercept , il video originale \u00e8 stato modificato da Elijah Schaffer , un giornalista del network pro-Trump Blaze Tv , che ha eliminato dal girato l\u2019aggressione dell\u2019uomo armato di Machete.", "Quanto alle condizioni di salute, sempre la polizia di Dallas ha parlato di \u00abcondizioni stabili\u00bb e di un quadro clinico sotto controllo ospedaliero.", "Non \u00e8 dunque vero che questa persona \u00e8 morta.", "Negli ultimi due giorni la polizia non ha comunicato aggiornamenti circa lo stato di salute dell\u2019uomo, che secondo le forze dell\u2019ordine ha comunque deciso di non sporgere denuncia contro gli aggressori.", "La notizia delle presunte \u00abcondizioni critiche\u00bb dell\u2019uomo armato di machete \u00e8 stata alimentata anche dalla comunicazione del presidente degli Stati Uniti Donald Trump, che il 31 maggio ha condiviso un tweet del chitarrista americano Mark Kendall che parlava di \u00abcondizioni critiche\u00bb per l\u2019uomo \u00abpestato dagli Antifa mentre difendeva il suo negozio\u00bb.", "La polizia di Dallas non ha evidenziato alcun collegamento tra l\u2019attacco e l\u2019organizzazione antifascista, mentre Twitter ha provveduto a rimuovere il tweet di Kendall."], "category": "Notizia Falsa", "publish_date": "2020-06-11", "tags": ["black lives matter", "dallas", "george floyd", "stati uniti"], "links": ["https://www.facebook.com/photo.php?fbid=146448920334602&set=a.116025356710292&type=3&theater", "https://www.nytimes.com/2020/05/31/us/george-floyd-investigation.html", "https://www.dallasnews.com/news/2020/06/09/police-give-additional-details-in-beating-of-machete-wielding-man-amid-dallas-protest/", "https://theintercept.com/2020/05/31/trump-falls-video-dallas-clash-edited-cast-machete-wielding-vigilante-victim/?utm_campaign=theintercept&utm_medium=social&utm_source=twitter", "https://www.instagram.com/p/CA1hJMRHTcW/?igshid=xmbvaf1pcy1x", "https://www.theblaze.com/", "https://www.reuters.com/article/uk-factcheck-dallas-man-attacked/factcheckdallas-man-attacked-during-protests-did-not-die-from-his-injuries-idUSKBN23B2EZ", "https://www.dallasnews.com/news/2020/06/09/police-give-additional-details-in-beating-of-machete-wielding-man-amid-dallas-protest/", "https://www.dallasnews.com/news/politics/2020/05/31/unfounded-trump-tweet-echoes-heavy-metal-guitarist-claim-that-antifa-beat-machete-wielding-dallas-man/", "https://twitter.com/realDonaldTrump/status/1267197835067502592?s=20", "https://www.dallasnews.com/news/2020/06/09/police-give-additional-details-in-beating-of-machete-wielding-man-amid-dallas-protest/"]}
{"url": "https://facta.news/notizia-vera/2020/06/11/si-chi-e-coinvolto-nella-maturita-2020-dovra-compilare-unautodichiarazione-che-attesta-il-proprio-stato-di-salute/", "title": "S\u00ec, chi \u00e8 coinvolto nella maturit\u00e0 2020 dovr\u00e0 compilare un\u2019autodichiarazione che attesta il proprio stato di salute", "content": ["Gioved\u00ec 11 giugno la redazione di Facta ha ricevuto via WhatsApp la richiesta di verificare un articolo dal titolo \u00abMaturit\u00e0 2020, l\u2019autocertificazione obbligatoria da scaricare e compilare\u00bb pubblicato il 10 giugno 2020 dal giornale online fanpage.it .", "Si legge che, in occasione della maturit\u00e0 dell\u2019anno scolastico 2019/2020 e vista l\u2019emergenza sanitaria che l\u2019Italia sta affrontando, \u00abi candidati, i rispettivi accompagnatori, ed anche i commissari\u00bb dovranno fornire \u00abal loro ingresso a scuola\u00bb un autocertificazione \u00abper dichiarare il proprio stato di salute e poter affrontare l\u2019esame in tutta sicurezza\u00bb.", "Questa notizia \u00e8 vera, confermata dal ministero dell\u2019Istruzione.", "Il \u00abDocumento tecnico sulla rimodulazione delle misure contenitive nel settore scolastico per lo svolgimento dell\u2019esame di Stato nella scuola secondaria di secondo grado\u00bb riassume le principali linee guida per garantire il rispetto delle norme e la sicurezza durante gli esami di maturit\u00e0 dell\u2019anno scolastico 2019/2020.", "L\u2019allegato 1 del Documento tecnico riguarda proprio l\u2019autodichiarazione di cui hanno scritto i colleghi di fanpage.it .", "Il modulo, come \u00e8 evidente dalla sua struttura, dovr\u00e0 essere compilato da tutti coloro che saranno coinvolti negli esami (studenti, docenti, personale non docente).", "Tutti dovranno riportare le proprie generalit\u00e0, indicare l\u2019istituto scolastico presso il quale si sono recati e dichiarare di \u00abnon presentare sintomatologia respiratoria o febbre superiore a 37.5\u00b0C\u00bb fino a tre giorni prima, \u00abdi non essere stato in quarantena o isolamento domiciliare negli ultimi 14 giorni\u00bb e \u00abdi non essere stato a contatto con persone positive\u00bb nello stesso lasso di tempo.", "Il Miur nello stesso documento ha anche precisato che gli studenti che non potranno garantire anche solo una delle condizioni sopra riportate, non dovranno presentarsi all\u2019esame, fornendo non appena possibile un certificato medico.", "Cos\u00ec facendo, sar\u00e0 possibile \u00abconsentire alla commissione la programmazione di una sessione di recupero nelle forme previste dall\u2019ordinanza ministeriale ovvero dalle norme generali vigenti\u00bb.", "Se, invece, a trovarsi in questa condizione sar\u00e0 un componente della commissione , questo verr\u00e0 sostituito e se la \u00absintomatologia respiratoria o febbrile\u00bb si manifesta \u00absuccessivamente al conferimento dell\u2019incarico, il commissario non dovr\u00e0 presentarsi per l\u2019effettuazione dell\u2019esame, comunicando tempestivamente la condizione al Presidente della commissione al fine di avviare le procedure di sostituzione\u00bb nel rispetto delle norme previste."], "category": "Notizia Vera", "publish_date": "2020-06-11", "tags": ["coronavirus sars-cov-2", "covid-19", "istruzione", "maturit\u00e0 2020", "miur"], "links": ["https://www.fanpage.it/attualita/maturita-2020-lautocertificazione-obbligatoria-da-scaricare-e-compilare/", "https://www.miur.gov.it/documents/20182/2467413/DOCUMENTO+SCUOLA+-+ESAMI+DI+STATO.pdf/82f5cca3-4a07-e123-47e7-83c8586f4701?t=1589631913161", "https://www.miur.gov.it/documents/20182/2467413/DOCUMENTO+SCUOLA+-+ESAMI+DI+STATO.pdf/82f5cca3-4a07-e123-47e7-83c8586f4701?t=1589631913161#page=7", "https://www.miur.gov.it/documents/20182/2467413/DOCUMENTO+SCUOLA+-+ESAMI+DI+STATO.pdf/82f5cca3-4a07-e123-47e7-83c8586f4701?t=1589631913161#page=7", "https://www.miur.gov.it/documents/20182/2467413/DOCUMENTO+SCUOLA+-+ESAMI+DI+STATO.pdf/82f5cca3-4a07-e123-47e7-83c8586f4701?t=1589631913161#page=4", "https://www.miur.gov.it/documents/20182/2467413/DOCUMENTO+SCUOLA+-+ESAMI+DI+STATO.pdf/82f5cca3-4a07-e123-47e7-83c8586f4701?t=1589631913161#page=4"]}
{"url": "https://facta.news/notizia-satirica/2020/06/11/il-comune-di-bugliano-e-la-sperimentazione-con-microchip-5g-appimmuni/", "title": "Il Comune di Bugliano e la \u00absperimentazione con #microchip, #5G e #appimmuni\u00bb", "content": ["L\u201911 giugno 2020 la redazione di Facta ha ricevuto via WhatsApp la richiesta di verificare un\u2019immagine pubblicata su Facebook il 9 giugno.", "Si tratta di un Tweet comparso lo stesso giorno sull\u2019account \u00abComune di Bugliano\u00bb ( @CBugliano ) e che riporta un articolo pubblicato il giorno precedente dal sito comunedibugliano.home.blog .", "Si legge: \u00abComincia a Bugliano la sperimentazione con #microchip, #5G, #appimmuni in collaborazione con l\u2019Universit\u00e0 di Livorno\u00bb.", "Il tweet \u00e8 accompagnato da due foto che mostrano, rispettivamente, un microchip e il dorso di una mano dove sembra che l\u2019oggetto sia stato inserito.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "Il Comune di Bugliano, infatti, non esiste .", "Si tratta di un account attivo sui social ma che pubblica solo contenuti ironici e satirici, come \u00e8 possibile verificare qui e qui .", "Precisiamo che esiste una localit\u00e0 di nome Bugliano all\u2019interno del Comune di Barga in provincia di Lucca ma si tratta di una piccola frazione che non ha un proprio Comune e che comunque non ha nulla a che vedere con la notizia oggetto della nostra analisi.", "Le due foto utilizzate nel tweet, sono le stesse immagini che compaiono se si cerca su internet la parola \u00abmicrochip\u00bb .", "Si tratta, quindi, di immagini generiche e che non hanno alcun rapporto diretto con il contenuto del tweet.", "La foto che mostra il microchip risale , almeno, al 2002; di quella che mostra la mano, troviamo invece traccia gi\u00e0 nel 2013.", "Infine, per quanto riguarda i contenuti del tweet, rimandiamo i nostri lettori agli articoli pubblicati da Facta sui diversi temi trattati: microchip , 5G e app Immuni ."], "category": "Notizia Satirica", "publish_date": "2020-06-11", "tags": ["#verabot", "5g", "comune di bugliano", "covid-19", "immuni", "microchip"], "links": ["https://www.facebook.com/photo.php?fbid=3849506728457290&set=a.1282344188506903&type=1&theater", "https://twitter.com/CBugliano?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://comunedibugliano.home.blog/2020/06/08/covid19-sperimentazione-con-microchip-5g-e-app-immuni/", "https://www.istat.it/it/archivio/6789", "https://www.facebook.com/pg/comunedibugliano/about/?ref=page_internal", "https://twitter.com/CBugliano?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.google.com/search?q=microchip&oq=microchip+&aqs=chrome.0.69i59j0l3j46j0j69i61l2.1773j0j4&sourceid=chrome&ie=UTF-8", "https://tineye.com/search/9500aee1ae9f158ea73cedf4f6edf26cd00b2f18?page=1", "https://tineye.com/search/dbdcc7db239a3b256725d4a04e82cf7394884572?page=1&sort=crawl_date&order=asc", "https://facta.news/?s=microchip", "https://facta.news/?s=5g", "https://facta.news/?s=immuni"]}
{"url": "https://facta.news/notizia-falsa/2020/06/12/no-coop-non-sta-distribuendo-buoni-regalo-da-500e-ai-nati-tra-il-1985-e-il-1990/", "title": "No, Coop non sta distribuendo buoni regalo da \u00ab500\u20ac\u00bb ai \u00abnati tra il 1985 e il 1990\u00bb", "content": ["Il 12 giugno la redazione di Facta ha ricevuto via WhatsApp la richiesta di verificare un messaggio pubblicato su Facebook e circolato sull\u2019app di messaggistica instantanea in cui si legge che \u00abi nati tra il 1985 e il 1990 possono ricevere un buono regalo del valore di 500\u20ac per fare la spesa al Coop\u00bb.", "Per ritirare il premio, sarebbe necessario cliccare sull\u2019immagine che \u00e8, in realt\u00e0, la foto di copertina di un articolo e, quindi, cliccandoci, in automatico, si entra in un sito.", "Non trattandosi del sito ufficiale della catena di supermercati, invitiamo i nostri lettori a non cliccare.", "Questa notizia \u00e8 falsa e non trova alcun riscontro sul sito ufficiale della catena di supermercati.", "Nella sezione del sito ufficiale Coop ( www.e-coop.it ) dedicata alla promozioni, non c\u2019\u00e8 traccia dell\u2019offerta riportata.", "Segnaliamo ai nostri lettori che bufale simili hanno riguardato nelle ultime settimane anche altre catene di supermercati: Esselunga , Conad e Crai .", "In particolare, una notizia falsa molto simile a quella oggetto della nostra analisi, ha coinvolto Lidl : in quel caso si sosteneva che i buoni spesa gratuiti per un valore di 500\u20ac sarebbero stati destinati ai \u00abnati tra il 1970 e il 1975\u00bb."], "category": "Notizia Falsa", "publish_date": "2020-06-12", "tags": ["alimentari", "buoni spesa", "coop"], "links": ["https://www.e-coop.it/punti-vendita", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://facta.news/notizia-falsa/2020/04/16/no-crai-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/21/no-lidl-non-sta-distribuendo-buoni-regalo-del-valore-di-500e-per-i-nati-tra-il-1970-e-il-1975/"]}
{"url": "https://facta.news/notizia-falsa/2020/06/12/marco-baldini-non-ha-guadagnato-milioni-di-euro-grazie-a-una-piattaforma-per-il-trading-in-bitcoin/", "title": "Marco Baldini non ha guadagnato milioni di euro grazie \u00aba una piattaforma per il trading in Bitcoin\u00bb", "content": ["Il 12 giugno la redazione di Facta ha ricevuto via WhatsApp la richiesta di verificare un articolo dal titolo \u00abMarco Baldini ha guadagnato 2,3 milioni di euro dopo il fallimento\u00bb.", "Nel testo si legge che il conduttore radiofonico avrebbe guadagnato molti soldi \u00abgrazie a una piattaforma automatica per il trading in Bitcoin\u00bb.", "Questa notizia \u00e8 falsa e circola in rete da almeno due anni .", "Lo stesso Marco Baldini il 19 novembre 2018 sulla sua pagina Facebook aveva smentito la notizia e annunciato di aver presentato una denuncia alla Polizia postale."], "category": "Notizia Falsa", "publish_date": "2020-06-12", "tags": ["bitcoin", "marco baldini"], "links": ["https://www.bufale.net/marco-baldini-ha-guadagnato-23-milioni-di-euro-dopo-il-fallimento-secondo-lui-chiunque-puo-fare-lo-stesso-lopportunita-di-investimento-da-casa-spiegata-a-unomattina/", "https://www.facebook.com/baldiniofficial/posts/2180419275325021?__xts__[0]=68.ARCzimVk5oEw8ObqMTan0A2awtbZ0a5gMb5pBmFeInC3OZnPumivuLhxgmgzZQRy5_kwql5QQ1gP-PP-D9O_pd8jSkNeT-UZVFvVDZdZTJ6dByDobeWRE9oYhv5HVc9WIbrjvVNxSoMxd-7O832kJBvWWHGayPQEywDqh10iNbU0bO8coYqlupnj15lpVsI9Gnxg0x0lOiWmkMKj43hv1-SqZKlDm0lQfZTjs3hEOsMKJnTpR52nQ7N86D7En4dhs9Xix_jUlLvLSZzGqMWSuPf2UDgftk3djIiealyAEEgWNqtl32VsTJ3FbXuTHbCK03U2r99EzD3OCo86J4X5Qw&__tn__=-R"]}
{"url": "https://facta.news/notizia-vera/2020/06/12/si-a-fine-aprile-in-spagna-hanno-sanificato-2km-di-spiaggia-con-acqua-e-candeggina-contro-la-covid-19/", "title": "S\u00ec, a fine aprile in Spagna hanno sanificato 2km di spiaggia con acqua e candeggina contro la Covid-19", "content": ["Venerd\u00ec 12 giugno la redazione di Facta ha ricevuto via WhatsApp la richiesta di verificare un articolo dal titolo \u00abCandeggina per disinfettare una spiaggia spagnola: gli ambientalisti gridano al disastro ambientale\u00bb pubblicato il 2 maggio 2020 dal sito ambientebio.it .", "Si legge che il 26 aprile 2020 2km della spiaggia di \u00abZahara de los Atunes\u00bb sarebbero stati disinfettati utilizzando una miscela a \u00abbase di acqua miscelata a candeggina\u00bb cos\u00ec da garantire una spiaggia \u00abpulita\u00bb.", "L\u2019iniziativa, stando a quanto riportato da alcuni ambientalisti, avrebbe \u00abdanneggiato l\u2019area di nidificazione di diverse coppie di fratini [specie di uccelli n.d.r], sterminando la flora selvaggia che era naturalmente presente nella costa\u00bb.", "Questa notizia \u00e8 vera, come ci hanno anche confermato telefonicamente i nostri colleghi fact-checker spagnoli.", "L\u2019episodio si \u00e8 verificato a fine aprile a Zahara de los Atunes, localit\u00e0 sulla Costa de la Luz nella provincia di Cadice, all\u2019interno della Comunit\u00e0 autonoma dell\u2019Andalusia.", "L\u2019intento era quello di rendere lo spazio pi\u00f9 sicuro nel caso in cui ci si fossero recate delle persone, bambini soprattutto.", "Agust\u00edn Conejo, presidente della Comunit\u00e0 autonoma, il 29 aprile ha dichiarato al quotidiano spagnolo El Pais che si \u00e8 trattato di un errore e che nel caso in cui all\u2019azione dovesse corrispondere una multa, questa verr\u00e0 pagata.", "\u00c8 poi anche vero che l\u2019episodio ha provocato una dura reazione da parte degli ambientalisti locali.", "L\u2019associazione di volontari ambientalisti Trafalgar ha denunciato l\u2019accaduto al governo, parlando \u2013 secondo quanto riportato il 28 aprile dal quotidiano el Periodico \u2013 di \u00abcrimine ambientale\u00bb con la possibilit\u00e0 di portare la vicenda in tribunale dal momento che tra le tracce lasciate dai trattori utilizzati per la sanificazione, avrebbero trovato \u00abalmeno un nido con le uova di piviere\u00bb [specie di uccelli n.d.r.].", "La notizia era stata al tempo ripresa anche da alcune testate italiane ( qui e qui ad esempio)."], "category": "Notizia Vera", "publish_date": "2020-06-12", "tags": ["#verabot", "candeggina", "coronavirus sars-cov-2", "covid-19", "spagna"], "links": ["https://www.ambientebio.it/ambiente/ecoreati/candeggina-spiaggia-spagnola-disastro-ambientale-ambientalisti-zahara-de-los-atunes/?fbclid=IwAR34KHx4xBGIpt8fyKEsDPnoO_csKMTHdMbYbueg-SmNzys77NrDV2ofu6Y", "https://elpais.com/sociedad/2020-04-29/lejia-en-una-playa-de-cadiz-para-luchar-contra-el-coronavirus.html", "https://trafalgarsite.com/", "https://www.elperiodico.com/es/sociedad/20200428/polemica-zahara-atunes-cadiz-fumigar-playa-lejia-garantizar-seguridad-ninos-salida-confinamiento-7943577", "https://www.ilmessaggero.it/mondo/coronavirus_spiaggia_candeggina_animali_ambientalisti-5204256.html", "https://www.lastampa.it/la-zampa/altri-animali/2020/05/02/news/una-spiaggia-spagnola-viene-spruzzata-di-candeggina-e-causa-danni-brutali-agli-animali-locali-1.38795825"]}
{"url": "https://facta.news/notizia-falsa/2020/06/08/no-il-governo-non-ha-intenzione-di-attuare-un-prelievo-forzoso-sui-conti-correnti-degli-italiani/", "title": "No, il governo Conte II non ha intenzione di attuare un \u00abprelievo forzoso\u00bb sui conti correnti degli italiani", "content": ["Luned\u00ec 8 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un messaggio, circolato sull\u2019app di messaggistica istantanea, secondo cui \u00abil governo potrebbe attuare la famosa tassa come nel 92\u00bb, ovvero il \u00abprelievo forzoso dai conti correnti del 8\u00d71000\u00bb dei cittadini italiani.", "Il riferimento \u00e8 al decreto legge dell\u201911 luglio 1992, n. 333 , intitolato \u00abMisure urgenti per il risanamento della finanza pubblica\u00bb, un provvedimento finalizzato al pareggio di bilancio e approvato dal primo governo Amato.", "Il decreto legge, approvato l\u201911 luglio ma le cui misure furono rese retroattive a partire dal 6 luglio, prevedeva una \u00abimposta straordinaria sull\u2019ammontare dei depositi bancari, postali e presso istituti e sezioni per il credito a medio termine, conti correnti, depositi a risparmio e a termine, certificati di deposito, libretti e buoni fruttiferi, da chiunque detenuti\u00bb per un ammontare complessivo pari al 6 per mille dei depositi.", "\u00abSar\u00e0 per questo che sento molte persone che corrono in banca a ritirare tutti i contanti per nasconderli molto bene a casa\u00bb prosegue il messaggio, \u00abalcuni trovano anche delle difficolt\u00e0 non so quale sia il motivo forse non hanno disponibilit\u00e0 di contante brutto segno comunque\u00bb.", "Secondo l\u2019autore del messaggio, la fonte della notizia sarebbe TgCom24.", "Si tratta di una notizia falsa.", "Il sito di TgCom24 non contiene infatti la notizia e l\u2019informazione non \u00e8 riportata da nessuna testata e in alcun documento istituzionale.", "Non esiste notizia, inoltre, di operazioni di prelievo bancario non andate a buon fine, n\u00e9 di una scarsa disponibilit\u00e0 di contante.", "Non \u00e8 chiaro da dove arrivi il riferimento a TgCom24, ma la confusione potrebbe essere stata generata da questo articolo datato 9 giugno 2020, che d\u00e0 conto di un \u00absondaggio tra i contribuenti\u00bb effettuato dalla trasmissione Mattino 5 circa l\u2019ipotesi di un eventuale prelievo forzoso.", "A partire dallo scorso 6 giugno, inoltre, \u00e8 tornato a circolare un articolo del blog zonedombratv, che nel titolo annunciava \u00abArriva anche il prelievo forzoso dai conti correnti\u00bb.", "Si tratta di un articolo pubblicato il 14 ottobre 2019, rivelatosi in ogni caso falso."], "category": "Notizia Falsa", "publish_date": "2020-06-08", "tags": ["amato", "giuseppe conte", "prelievo forzoso"], "links": ["http://www.gazzettaufficiale.it/eli/id/1992/09/18/092A4134/sg", "https://www.tgcom24.mediaset.it/cronaca/-il-prelievo-forzoso-di-equitalia-sui-conti-una-rapina-_3075912-201702a.shtml", "https://twitter.com/Vincent50478106/status/1269235654250110976?s=20", "https://www.facebook.com/groups/538992452927213/permalink/1586513758175072", "https://donotlink.it/PbyY0"]}
{"url": "https://facta.news/fuori-contesto/2020/06/08/luomo-che-palleggia-in-questo-video-non-e-il-vero-diego-armando-maradona-ma-un-attore/", "title": "L\u2019uomo che palleggia in questo video non \u00e8 il vero Diego Armando Maradona ma un attore", "content": ["L\u20198 giugno 2020 la redazione di Facta ha ricevuto via WhatsApp una richiesta di verifica di un video che mostra un uomo in sovrappeso effettuare, con una pallina da tennis, dei palleggi utilizzando il piede sinistro e il petto.", "Il filmato, della durata complessiva di 22 secondi, immortala un uomo a petto nudo e che indossa dei pantaloncini sopra al ginocchio di colore nero con due bande pi\u00f9 chiare ai lati.", "Le immagini, accompagnate da un audio dal quale non \u00e8 possibile riconoscere alcuna lingua ma solo dei suoni simili a sospiri che danno il senso dello sforzo fisico compiuto dall\u2019uomo, sono girate orizzontalmente e mostrano attorno al soggetto uno spazio simile ad un campo da tennis con della vegetazione sullo sfondo.", "Il filmato ci \u00e8 stato segnalato con una richiesta di verifica circa l\u2019identit\u00e0 dell\u2019uomo sostenendo che si trattasse di \u00abMaradona oggi\u00bb.", "Il riferimento \u00e8 all\u2019ex giocatore argentino Diego Armando Maradona, considerato uno dei \u00abmaggiori talenti nella storia del calcio\u00bb e che, dopo aver concluso la propria carriera, ha avuto alcuni problemi di sovrappeso ( qui , qui e qui ).", "Questo filmato \u00e8 stato estrapolato dal suo contesto originale, diventando veicolo di un\u2019informazione falsa e fuori contesto circolata non solo in Italia ma anche in India .", "Il soggetto delle immagini del video non \u00e8 il vero Diego Armando Maradona ma un attore che ne interpreta il ruolo.", "Andiamo con ordine.", "Il filmato \u00e8 in realt\u00e0 tratto dal film \u00ab Youth\u00bb (\u00abLa giovinezza\u00bb) diretto nel 2015 da Paolo Sorrentino.", "Il film, incentrato sulla storia di un compositore e di un regista che, nel corso di una vacanza nei pressi delle Alpi svizzere, riflettono sul futuro e sulla giovinezza, \u00e8 presente anche un personaggio che non \u00e8 altro che un chiarissimo riferimento a Diego Armando Maradona.", "L\u2019uomo raffigurato nel video e, quindi, il soggetto delle riprese del film, non \u00e8 per\u00f2 il reale ex campione di calcio argentino ma l\u2019attore Roly Serrano che nel film interpreta il ruolo di Diego Armando Maradona.", "Il filmato circolato via WhatsApp \u00e8 quindi un estratto della scena di un film e non una ripresa reale.", "Come infatti dimostra un video caricato su YouTube il 31 ottobre 2015, i palleggi dell\u2019attore sono in realt\u00e0 molti di pi\u00f9 rispetto a quelli mostrati nel video segnalato a Facta e le immagini mostrano, da differenti punti di vista, non solo Roly Serrano ma anche lo spazio attorno al personaggio."], "category": "Fuori Contesto", "publish_date": "2020-06-08", "tags": ["calcio", "celebrit\u00e0", "diego armando maradona", "paolo sorrentino"], "links": ["http://treccani.it/enciclopedia/diego-armando-maradona/", "https://sport.repubblica.it/news/sport/calcio-maradona-operato-per-ridurre-sovrappeso/851184", "https://thevision.com/cultura/maradona/", "https://sport.repubblica.it/news/sport/calcio-maradona-peso-100-kg-voglio-arrivare/895390", "https://timesofindia.indiatimes.com/times-fact-check/news/fact-check-this-man-kicking-tennis-ball-in-this-viral-clip-is-not-diego-maradona/articleshow/76190568.cms", "https://www.mymovies.it/film/2015/inthefuture/", "https://www.youtube.com/watch?v=9crv7GjmIjg"]}
{"url": "https://facta.news/notizia-falsa/2020/06/05/non-e-vero-che-le-mascherine-della-regione-piemonte-trattate-con-zinco-piritione-sono-avvelenate/", "title": "Non \u00e8 vero che le mascherine della Regione Piemonte trattate con \u00abzinco piritione\u00bb sono \u00abavvelenate\u00bb", "content": ["Il 5 giugno la redazione di Facta ha ricevuto alcune richieste di chiarimento via WhatsApp che avevano come oggetto un video , presente sia su Facebook che sull\u2019app di messaggistica istantanea, dove si sostiene che la Regione Piemonte e la Protezione Civile avrebbero distribuito alla popolazione delle mascherine avvelenate.", "Il filmato \u00e8 girato in modalit\u00e0 verticale con uno smartphone, ha una durata complessiva di 5 minuti e 14 secondi e ha come protagonista un uomo dai capelli bianchi con indosso una polo azzurra che si inquadra in primo piano e che si presenta con il nome di Roberto Sciutto in conclusione delle riprese (al minuto 04:20).", "Il contenuto \u00e8 una denuncia da parte dell\u2019autore nei confronti della Regione Piemonte e dalla Protezione Civile per aver distribuito mascherine per l\u2019emergenza Covid-19 che sarebbero, secondo la sua indagine, \u00abavvelenate\u00bb (minuto 01:25).", "Sulla confezione delle mascherine \u00abc\u2019\u00e8 scritto tessuto trattato con antibatterico Sanitized TH 22-27\u00bb spiega Sciutto che, a supporto della propria tesi, si rif\u00e0 alla scheda tecnica del composto.", "Il composto, va avanti il protagonista, conterrebbe zinco piritione e quest\u2019ultimo sarebbe (minuto 01:30) \u00abun veleno\u00bb, come dimostrerebbero ulteriori schede tecniche che vengono lette nel video.", "Pertanto Sciutto invita a non utilizzare le mascherine trattate con queste sostanze.", "Questa notizia \u00e8 falsa.", "Andiamo con ordine.", "Il trattamento Sanitized TH 22-27 esiste e viene distribuito dalla company Sanitized , un\u2019azienda svizzera specializzata in prodotti per l\u2019igiene e la sanificazione.", "\u00c8 impiegato da molti anni come antimicrobico nel trattamento industriale per prodotti tessili, sia sintetici che naturali come la lana, anche previsti per il contatto diretto con la pelle.", "Stiamo ad esempio parlando di abbigliamento come biancheria intima, capispalla, abbigliamento da lavoro, abbigliamento sportivo e da esterno, scarpe, ma anche tessili per la casa, come lenzuola e asciugamani.", "E, s\u00ec, anche per igienizzare le mascherine .", "Non \u00e8 un segreto che contenga zinco piritione , un composto impiegato gi\u00e0 dagli anni \u201830 e, come documenta l\u2019 American Chemical Society ( la maggiore societ\u00e0 scientifica del mondo in ambito chimico nonch\u00e9 una delle principali fonti di informazioni peer-reviewed ), che viene usato anche per l\u2019igiene del corpo: \u00abera originariamente usato come agente antibatterico e antifungino.", "\u00c8 ancora usato come antifungino , principalmente come trattamento per la forfora e la dermatite seborroica\u00bb, si legge sul portale, ed \u00e8 confermato dalla letteratura scientifica.", "Tra i suoi usi odierni consentiti, verifichiamo anche nella banca dati delle sostanze chimiche della National Library of Medicine (gestita dai National Institutes of Health, la prima agenzia del governo degli Stati Uniti in tema di ricerca biomedica), lo ritroviamo \u2013 appunto \u2013 come additivo contro la proliferazione batterica e antifungina sui tessuti, oltre che (anche qui) come agente antiforfora negli shampoo, nel ruolo di conservante in altri prodotti cosmetici.", "Insomma: molti degli usi comuni dello zinco piritione prevedono, e non se ne fa mistero, il contatto diretto con l\u2019organismo e anche l\u2019uso topico, consentito per basse concentrazioni di principio attivo.", "\u00c8 probabile che nelle sue considerazioni il protagonista del video abbia preso per\u00f2 a riferimento schede tecniche (come per esempio questa ) che tengono in considerazione il prodotto ad alte concentrazioni e destinate dunque a chi manipola il composto a livello farmaceutico e industriale e non all\u2019utente finale dei tessuti o delle mascherine trattate con igienizzanti che lo contengono."], "category": "Notizia Falsa", "publish_date": "2020-06-05", "tags": ["#verabot", "coronavirus", "covid-19", "mascherine", "peer review", "salute&benessere", "sars-cov-2"], "links": ["https://donotlink.it/47o00", "https://facta.news/tag/covid-19/", "http://www.viclabs.co.uk/uploads/media/fm_2018_01_23_02_26_50_72231.pdf", "https://www.sanitized.com/", "https://www.ifai.com/2012/01/30/sanitized-th-22-27-antimicrobial-treatment-for-freshness-sustainability/", "https://aremitaliashop.com/it/extra/tag/Sanitized+TH+22-27.html", "http://www.viclabs.co.uk/uploads/media/fm_2018_01_23_02_26_50_72231.pdf", "https://www.sanitized.com/zinc-pyrithione/", "https://www.acs.org/content/acs/en/molecule-of-the-week/archive/z/zinc-pyrithione.html", "https://www.acs.org/content/acs/en/molecule-of-the-week/archive/z/zinc-pyrithione.html", "https://www.acs.org/content/acs/en.html", "https://corporate.britannica.com/knowledge-experts/american-chemical-society/", "https://dictionary.cambridge.org/dictionary/english/peer-review", "https://www.nature.com/articles/s41598-018-30588-2", "https://www.sciencedirect.com/topics/neuroscience/zinc-pyrithione", "https://pubchem.ncbi.nlm.nih.gov/compound/Zinc-pyrithione", "https://pubmed.ncbi.nlm.nih.gov/3158327/", "https://ec.europa.eu/health/sites/health/files/scientific_committees/consumer_safety/docs/sccs_o_236.pdf", "https://materie-prime.farmalabor.it/sds/02456_it.pdf"]}
{"url": "https://facta.news/notizia-vera/2020/06/05/si-unelefantessa-gravida-e-morta-perche-ha-ingerito-qualcosa-di-esplosivo/", "title": "S\u00ec, un\u2019elefantessa gravida \u00e8 morta perch\u00e9 ha ingerito qualcosa di esplosivo", "content": ["Il 5 giugno la redazione di Facta ha ricevuto via WhatsApp numerose richieste di verifica di un post , pubblicato la mattina dello stesso giorno sulla pagina Facebook de La Repubblica , che recita: \u00abIn India un\u2019elefantessa incinta mangia ananas pieno di petardi e muore in piedi nel fiume\u00bb.", "Nel post \u00e8 presente anche una foto che ritrae un esemplare di elefante con le zampe in acqua in mezzo alla vegetazione.", "La notizia arriverebbe, si legge, dal Kerala (India) e la storia \u00e8 stata riportata anche sul sito de La Repubblica .", "Secondo la ricostruzione, l\u2019animale sarebbe stato in cerca di cibo nei pressi di un villaggio e non \u00e8 dato sapere per quale motivo si sarebbe ritrovata a contatto con il frutto esplosivo: \u00abforse con l\u2019intento di farle uno scherzo o forse proprio per farle del male\u00bb si legge nel post Facebook, o forse il frutto esplosivo sarebbe stato \u00abutilizzato per allontanare i cinghiali dai villaggi\u00bb riporta l\u2019articolo online.", "In seguito all\u2019incidente, l\u2019elefantessa sarebbe morta, si legge su Facebook, \u00abin piedi nel fiume Velliyar, insieme all\u2019elefantino che portava in grembo e che sarebbe nato dopo 18-20 mesi\u00bb.", "Si tratta di una notizia vera e confermata da fonti di stampa internazionali.", "\u00abElefante nel Kerala muore dopo che sospetti petardi nascosti nella frutta sono esplosi nella sua bocca\u00bb \u00e8 il titolo di Cnn , che ha riportato la notizia il 4 giugno 2020.", "Stando ai fatti pubblicati da Cnn , che riporta la versione di un ufficiale forestale locale, l\u2019elefante sarebbe morto lo scorso 27 maggio mentre si trovava nel mezzo di un fiume nello stato meridionale del Kerala, alcuni giorni dopo essere stata avvistata ferita.", "\u00abIl rapporto post mortem afferma che c\u2019\u00e8 stata un\u2019esplosione in bocca\u00bb, avrebbe affermato l\u2019ufficiale, di nome Ashique Ali, che avrebbe aggiunto di non sapere ancora cosa avrebbe causato l\u2019esplosione e confermato che l\u2019esemplare fosse incinta di un mese.", "Uno dei custodi della fauna selvatica del Kerala, di nome Surendra Kumar, avrebbe affermato che che sul caso \u00e8 stata aperta un\u2019indagine e che a volte gli abitanti dei villaggi locali lascerebbero ananas e altra frutta imbottiti di petardi nei loro terreni per scacciare i cinghiali, e che potrebbe essere questa la causa dell\u2019incidente che \u00e8 costato la vita all\u2019elefantessa, ritrovata con la bocca seriamente lesionata.", "\u00abL\u2019animale non ha potuto mangiare ed \u00e8 diventato debole.", "E poi \u00e8 morto\u00bb, le parole di Kumar riferite da Cnn .", "Informazioni analoghe sono state diffuse il 4 giugno anche da Reuters (3 giugno 2020) e da Al Jazeera (4 giugno 2020), che cita anche le dichiarazioni su Twitter del Primo Ministro del Kerala, Pinarayi Vijayan , a conferma della morte dell\u2019elefantessa gravida e dell\u2019apertura di un\u2019indagine.", "La stessa Al Jazeera , cos\u00ec come anche CbsNews , ha annunciato proprio oggi, 5 giugno, che sarebbe avvenuto il primo arresto di una persona legata al caso."], "category": "Notizia Vera", "publish_date": "2020-06-05", "tags": ["animali", "elefantessa", "india"], "links": ["https://www.facebook.com/Repubblica/photos/a.196989226150/10160268128376151/?type=3&theater", "https://video.repubblica.it/mondo/la-storia-dell-elefantessa-incinta-uccisa-in-india-fa-il-giro-del-mondo-aveva-mangiato-un-ananas-pieno-di-petardi/361748/362305?ref=search", "https://edition.cnn.com/2020/06/04/asia/india-elephant-death-intl-hnk-scli/index.html", "https://www.bbc.com/news/world-asia-india-52918603", "https://in.reuters.com/article/us-india-elephant/indian-elephant-dies-after-eating-fruit-packed-with-firecracker-police-investigating-idINKBN23A2BS", "https://www.aljazeera.com/news/2020/06/pregnant-elephant-death-india-triggers-hate-campaign-200604101245365.html", "https://twitter.com/vijayanpinarayi/status/1268489426637709312?s=21", "https://www.keralacm.gov.in", "https://www.cbsnews.com/news/elephant-killed-explosive-pineapple-india-man-arrested/", "https://www.aljazeera.com/news/2020/06/man-arrested-india-kerala-death-pregnant-elephant-200605085936217.html"]}
{"url": "https://facta.news/immagine-modificata/2020/06/08/la-foto-dellelefante-che-trasporta-sulla-sua-proboscide-un-cucciolo-di-leone-in-difficolta-e-falsa/", "title": "La foto dell\u2019elefante che trasporta sulla sua proboscide un cucciolo di leone in difficolt\u00e0 \u00e8 falsa", "content": ["Il 6 giugno su Facebook \u00e8 stata pubblicata una foto che mostra un elefante attraversare una strada sterrata trasportando con la propria proboscide un cucciolo di leone; accanto a loro cammina anche una leonessa.", "La foto \u00e8 accompagnata da un testo che recita: \u00ab..\u00e8 stata giudicata la migliore foto di questo secolo.", "Una leonessa ed il suo cucciolo stavano attraversando la savana, ma il caldo era eccessivo ed il cucciolo era in enorme difficolt\u00e0.", "Un elefante si \u00e8 accorto che il cucciolo sarebbe morto e lo ha portato sulla proboscite fino alla pozza d\u2019acqua camminando accanto alla madre!\u00bb.", "Questa notizia \u00e8 falsa.", "L\u2019immagine \u00e8 stata in realt\u00e0 modificata.", "Il sito di fact-checking Snopes ha infatti ricostruito che la foto originale dell\u2019elefante \u00e8 stata scattata nel 2005 al\u00a0Kruger National Park, in Sudafrica.", "In essa non compaiono il cucciolo di leone e la leonessa (che quindi sono stati aggiunti in un secondo momento).", "L\u2019immagine modificata e, quindi, falsa, \u00e8 uno scherzo pubblicato il 1 aprile 2018 (pesce d\u2019aprile) dall\u2019account Twitter ufficiale del Kruger National Park.", "Precisiamo, in conclusione, che il termine corretto \u00e8 proboscide e non \u00abproboscite\u00bb come riportato nell\u2019immagine."], "category": "Immagine Modificata", "publish_date": "2020-06-08", "tags": ["animali", "elefante", "leonessa"], "links": ["https://www.facebook.com/photo.php?fbid=876472482855488&set=gm.2796453953984907&type=3&theater", "https://www.snopes.com/fact-check/elephant-carrying-lion-cub/", "https://commons.wikimedia.org/wiki/File:Elephant_side-view_Kruger.jpg", "https://twitter.com/LatestKruger/status/980344432393375744", "http://www.treccani.it/enciclopedia/proboscide/#:~:text=proboscide%20In%20zoologia%2C%20nome%20attribuito,Caratteristica%20%C3%A8%20la%20p."]}
{"url": "https://facta.news/notizia-falsa/2020/06/08/no-lapp-immuni-non-acquisisce-tutti-i-numeri-telefonici-in-rubrica/", "title": "No, l\u2019app Immuni non acquisisce \u00abtutti i numeri telefonici in rubrica\u00bb", "content": ["Gioved\u00ec 4 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un messaggio con cui alcuni utenti chiedevano a \u00abcoloro i quali intendono installare l\u2019applicazione COVID-19 AB TraceTogether o \u201cImmuni\u201d, o lo abbiano gi\u00e0 fatto\u00bb di rimuovere il proprio numero dalla rubrica telefonica per non essere \u00abcontrollati e spiati\u00bb.", "\u00abChi entra in possesso di questa app, tutti i contatti presenti in rubrica saranno a loro volta acquisiti, controllati e spiati\u00bb si legge nel messaggio, \u00abil tutto contro inconsapevolmente e senza la propria volont\u00e0\u00bb.", "Si tratta di una notizia falsa.", "Immuni \u00e8 l\u2019applicazione italiana sviluppata da Bending Spoons, Jakala e Centro medico Sant\u2019Agostino e selezionata a met\u00e0 aprile dal governo Conte II per tracciare movimenti e i contatti delle persone, in funzione del contenimento dei contagi da Covid-19.", "AB TraceTogether \u00e8 invece un\u2019app simile, ma utilizzata nella provincia canadese dell\u2019Alberta .", "L\u2019app Immuni, in ogni caso, non chieder\u00e0 di fornire dati anagrafici n\u00e9 numero telefonico e non sar\u00e0 in grado di accedere alla rubrica dello smartphone di chi decide di installarla o utilizzarla.", "In caso contrario, l\u2019intero sistema finirebbe per violare il principio della minimizzazione dei dati, sancito dall\u2019articolo 5 del Regolamento Europeo 679/2016.", "Il rimando legislativo \u00e8 presente anche nel testo del decreto-legge n.29 del 30 aprile, che, all\u2019 articolo 6 (comma 2b) precisa chiaramente che i dati personali raccolti dall\u2019applicazione sono \u00abesclusivamente quelli necessari ad avvisare gli utenti dell\u2019applicazione di rientrare tra i contatti stretti di altri utenti accertati positivi al COVID-19\u00bb.", "Questo avviso avverr\u00e0 con una notifica inviata dalla stessa applicazione e non, dunque, servendosi del numero di telefono."], "category": "Notizia Falsa", "publish_date": "2020-06-08", "tags": ["#verabot", "coronavirus", "covid-19", "immuni", "sars-cov-2"], "links": ["https://www.corriere.it/tecnologia/20_aprile_22/luca-ferrari-bending-spoons-su-immuni-nessun-guadagno-fiducia-privacy-sono-fondamentali-3dc9cf52-84cf-11ea-8d8e-1dff96ef3536_preview.shtml?reason=unauthenticated&cat=1&cid=VRzjGV99&pids=FR&credits=1&origin=https%3A%2F%2Fwww.corriere.it%2Ftecnologia%2F20_aprile_22%2Fluca-ferrari-bending-spoons-su-immuni-nessun-guadagno-fiducia-privacy-sono-fondamentali-3dc9cf52-84cf-11ea-8d8e-1dff96ef3536.shtml", "http://www.governo.it/sites/new.governo.it/files/CSCovid19_Ord_10-2020_txt.pdf", "https://www.alberta.ca/ab-trace-together.aspx", "https://eur-lex.europa.eu/legal-content/IT/TXT/?uri=uriserv:OJ.L_.2016.119.01.0001.01.ITA&toc=OJ:L:2016:119:TOC", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=6&art.versione=1&art.codiceRedazionale=20G00046&art.dataPubblicazioneGazzetta=2020-04-30&art.idGruppo=2&art.idSottoArticolo1=10&art.idSottoArticolo=1&art.flagTipoArticolo=0#art"]}
{"url": "https://facta.news/notizia-vera/2020/06/08/alcuni-utenti-hanno-davvero-confuso-immuni-con-unapp-indiana-valutandola-negativamente-per-lassenza-della-lingua-italiana/", "title": "Alcuni utenti hanno davvero confuso Immuni con un\u2019app indiana, valutandola negativamente per l\u2019assenza della lingua italiana", "content": ["Luned\u00ec 8 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un post, pubblicato il 5 giugno 2020 su Facebook dall\u2019avvocato esperto in diritto di internet Antonino Polimeni (ma che riprendeva informazioni gi\u00e0 comparse sul Corriere della Sera il giorno precedente), secondo cui alcuni utenti italiani avrebbero scaricato l\u2019app indiana Immune System al posto dell\u2019app di tracciamento Immuni .", "Questo errore avrebbe generato, a danno dell\u2019applicazione indiana, circa 700 valutazioni negative.", "\u00abGli italiani hanno assalito la pagina delle recensioni dell\u2019app.", "Ce ne sono 700\u00bb si legge nel post Facebook, che ha ottenuto quasi 9mila condivisioni in tre giorni, \u00abla maggior parte riguarda il fatto che siamo italiani e l\u2019app, che ovviamente \u00e8 in inglese, \u00e8 un insulto alla nostra italianit\u00e0\u00bb.", "Si tratta di una notizia vera.", "L\u2019informazione \u00e8 contenuta in un articolo del Corriere della Sera datato 4 giugno ed \u00e8 stata rilanciata da La Stampa il successivo 6 giugno.", "Secondo il resoconto del quotidiano torinese, inserendo la parola \u00abImmuni\u00bb nella barra di ricerca dello store di Google, il secondo risultato condurrebbe a Immune System \u00abun\u2019app didattica inglese che spiega come funziona il sistema immunitario\u00bb, che numerosi utenti italiani hanno erroneamente scambiato per l\u2019app di contact tracing scelta dal governo Conte II per cercare di limitare e monitorare la diffusione della Covid-19 nel nostro Paese.", "\u00abCos\u00ec, da settimane, i poveri sviluppatori che hanno realizzato Immune System, gli indiani di WikiKidsLimited, sono sommersi di recensioni negative\u00bb, prosegue l\u2019articolo, che riporta diverse recensioni di utenti arrabbiati per l\u2019impossibilit\u00e0 di utilizzare l\u2019applicazione in lingua italiana.", "Al momento Immune System gode di una valutazione di 5 stelle su Google Play e di recensioni esclusivamente positive.", "Come spiega ancora La Stampa , infatti, il 6 giugno \u00abGoogle ha risolto disabilitando nella valutazione complessiva i commenti negativi, che avevano affossato il voto dell\u2019app e creato un grave danno di immagine agli sviluppatori\u00bb.", "Ci\u00f2 \u00e8 stato possibile perch\u00e9 i commenti in questione non erano riferiti all\u2019esperienza avuta con il contenuto recensito, fattispecie che viola il regolamento di Google Play alla sezione \u00abSpam e recensioni false\u00bb Per quanto riguarda Immuni, l\u2019app promossa dal Ministero della Salute e disponibile dal 1 giugno ha ricevuto in una settimana una valutazione media che oscilla sulle 4 stelle e nella mattinata di luned\u00ec 8 giugno ha sfondato il muro dei 2 milioni di download."], "category": "Notizia Vera", "publish_date": "2020-06-08", "tags": ["#verabot", "covid19", "immuni", "sars-cov-2"], "links": ["https://www.facebook.com/photo/?fbid=10157905068849733&set=a.468796484732", "https://www.consiglionazionaleforense.it/web/cnf/ricerca-avvocati?p_auth=EUDGkiKJ&p_p_id=ricercaunificata_WAR_cnfricercaunificataportlet&p_p_lifecycle=1&p_p_state=normal&p_p_mode=view&p_p_col_id=column-1&p_p_col_pos=1&p_p_col_count=2&_ricercaunificata_WAR_cnfricercaunificataportlet_javax.portlet.action=detail&#p_ricercaunificata_WAR_cnfricercaunificataportlet", "https://www.corriere.it/tecnologia/20_giugno_04/immuni-inglese-play-store-piovono-critiche-ma-l-app-sbagliata-320efc10-a66b-11ea-b760-0b897e2dd362_preview.shtml?reason=unauthenticated&cat=1&cid=E_Kx7fg0&pids=FR&credits=1&origin=https%3A%2F%2Fwww.corriere.it%2Ftecnologia%2F20_giugno_04%2Fimmuni-inglese-play-store-piovono-critiche-ma-l-app-sbagliata-320efc10-a66b-11ea-b760-0b897e2dd362.shtml", "https://play.google.com/store/apps/details?id=wwk.wikikids.com.immunesystem&hl=it", "https://facta.news/notizia-falsa/2020/05/05/il-messaggio-che-spiega-nel-dettaglio-come-funziona-lapp-di-tracciamento-immuni-contiene-diverse-informazioni-false/", "https://www.corriere.it/tecnologia/20_giugno_04/immuni-inglese-play-store-piovono-critiche-ma-l-app-sbagliata-320efc10-a66b-11ea-b760-0b897e2dd362_preview.shtml?reason=unauthenticated&cat=1&cid=E_Kx7fg0&pids=FR&credits=1&origin=https%3A%2F%2Fwww.corriere.it%2Ftecnologia%2F20_giugno_04%2Fimmuni-inglese-play-store-piovono-critiche-ma-l-app-sbagliata-320efc10-a66b-11ea-b760-0b897e2dd362.shtml", "https://www.lastampa.it/tecnologia/news/2020/06/06/news/l-app-immuni-scaricata-1-5-milioni-di-volte-ma-sul-play-store-di-google-molti-la-scambiano-per-un-altra-1.38935763", "https://play.google.com/store/apps/details?id=wwk.wikikids.com.immunesystem&hl=it&showAllReviews=true", "https://play.google.com/about/comment-posting-policy/", "http://www.salute.gov.it/portale/news/p3_2_4_1_1.jsp?lingua=italiano&menu=salastampa&p=comunicatistampa&id=5559", "https://play.google.com/store/apps/details?id=it.ministerodellasalute.immuni&hl=it", "https://www.corriere.it/tecnologia/20_giugno_08/app-immuni-due-milioni-download-via-test-4-regioni-d94bc2fe-a951-11ea-b9d7-2bd646fda8c5_preview.shtml?reason=unauthenticated&cat=1&cid=bKdpabha&pids=FR&credits=1&origin=https%3A%2F%2Fwww.corriere.it%2Ftecnologia%2F20_giugno_08%2Fapp-immuni-due-milioni-download-via-test-4-regioni-d94bc2fe-a951-11ea-b9d7-2bd646fda8c5.shtml"]}
{"url": "https://facta.news/notizia-falsa/2020/06/08/no-conad-non-sta-distribuendo-buoni-spesa-gratuiti-dal-valore-di-1-000-euro/", "title": "No, Conad non sta distribuendo buoni spesa gratuiti dal valore di 1.000 euro", "content": ["Luned\u00ec 8 giugno la redazione di Facta ha ricevuto una segnalazione via WhatsApp che chiedeva di verificare la veridicit\u00e0 di un annuncio, circolato tramite messaggio di posta elettronica, che promuoverebbe presunti buoni spesa emessi dalla catena di supermercati Conad dal valore di 1.000 euro.", "\u00abNon \u00e8 uno scherzo\u00bb esordisce il messaggio, \u00abil tuo indirizzo mail \u00e8 stato selezionato tra i 55.000 iscritti a questa newsletter per vincere adesso un buono spesa di 1000 euro per la Conad\u00bb.", "Il premio, secondo il messaggio, sarebbe stato pensato perch\u00e9 \u00abin questi tempi di difficolt\u00e0 dobbiamo sempre pensare a essere ben provvisti\u00bb.", "Si tratta di un messaggio falso, contenente il link che rimanda ad un sito creato con lo scopo di ottenere informazioni sugli utenti.", "Invitiamo quindi i nostri lettori a non cliccarci.", "Non \u00e8 la prima volta che Conad finisce al centro di messaggi pubblicitari ingannevoli e la redazione di Facta aveva gi\u00e0 verificato contenuti simili, ma riguardanti buoni spesa del valore di 250 e 500 euro.", "La catena di supermercati, aveva messo in guardia i suoi clienti da truffe di questo tipo gi\u00e0 a febbraio 2018, con un post sulla pagina Facebook ufficiale dell\u2019azienda che recitava: \u00abCi sono arrivate diverse segnalazioni a proposito di un concorso ingannevole che utilizza il nostro marchio e le nostre immagini senza il nostro consenso e invita le persone a vincere dei finti buoni spesa, tramite l\u2019applicazione Whatsapp.", "Ci teniamo quindi a precisare che non si tratta di una nostra promozione, ma di una truffa che usa in modo illegittimo il logo Conad.", "Tutte le scontistiche ufficiali sono presenti unicamente sul nostro sito \u00bb."], "category": "Notizia Falsa", "publish_date": "2020-06-08", "tags": ["buoni spesa", "conad", "covid-19"], "links": ["https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://www.facebook.com/Conad/posts/1501504406584617", "https://www.conad.it/"]}
{"url": "https://facta.news/notizia-falsa/2020/06/01/no-lidl-non-sta-regalando-buoni-spesa-per-un-valore-di-180-euro/", "title": "No, Lidl non sta regalando buoni spesa per un valore di 180 euro", "content": ["Luned\u00ec 1 giugno la redazione di Facta ha ricevuto diverse richieste di verifica di un messaggio, circolato su WhatsApp, che recita \u00abLidl \u00e8 solidale con la Nazione e offre a tutti un buono gratuito di \u20ac 180\u00bb.", "Il messaggio \u00e8 accompagnato da un link che reindirizza alla pagina https://bit.ly/lidl-buoni, che per\u00f2 non ha niente a che vedere con il sito ufficiale della catena di supermercati tedesca.", "Invitiamo pertanto i nostri lettori a non cliccare sul collegamento ipertestuale.", "Questa notizia non trova conferma in nessun comunicato o iniziativa ufficiale di Lidl che anzi, sul proprio sito internet invita i consumatori a \u00abprestare attenzione ad iniziative attualmente diffuse attraverso la rete, via WhatsApp, o tramite email che, pur riportanti impropriamente il logo Lidl, non sono in alcun modo riconducibili alla nostra Societ\u00e0\u00bb, precisando che i concorsi e le attivit\u00e0 promozionali della compagnia sono comunicati esclusivamente a mezzo dei canali ufficiali, cio\u00e8 \u00abil sito internet www.lidl.it, la pagina Facebook, il profilo Twitter di Lidl, la newsletter\u00bb.", "Un messaggio analogo \u00e8 circolato gli scorsi giorni anche in lingua spagnola, come hanno riportato lo scorso 26 maggio i nostri colleghi fact-checker di Maldita ,\u00a0 i quali hanno messo in guardia per phishing , una tipologia di truffa online finalizzata ad impossessarsi dei dati degli utenti.", "Nel corso delle ultime settimane sono circolate in Italia altre notizie false che riguardavano una presunta offerta Lidl ai consumatori nati tra il 1970 e il 1975 e, ancora, dei presunti buoni \u00abper sostenere la nazione\u00bb.", "Segnaliamo che bufale di questo tipo hanno coinvolto in questo periodo anche altri grandi marchi di supermercati, come Esselunga , Conad , Coop e Crai ."], "category": "Notizia Falsa", "publish_date": "2020-06-01", "tags": ["buoni spesa", "lidl"], "links": ["https://www.lidl.it/", "https://www.lidl.it/contents/informazioni/concorsi", "https://maldita.es/malditobulo/2020/05/26/lidl-regala-bonos-180-euros-phishing-timo/", "https://www.commissariatodips.it/approfondimenti/phishing/phishing-che-cose/index.html", "https://facta.news/notizia-falsa/2020/04/21/no-lidl-non-sta-distribuendo-buoni-regalo-del-valore-di-500e-per-i-nati-tra-il-1970-e-il-1975/", "https://facta.news/notizia-falsa/2020/05/04/no-lidl-non-sta-regalando-buoni-spesa-per-un-valore-di-250-euro/", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/", "https://facta.news/notizia-falsa/2020/04/16/no-crai-non-ha-annunciato-che-regalera-a-tutti-un-coupon-di-500e/"]}
{"url": "https://facta.news/notizia-vera/2020/06/01/si-in-india-delle-scimmie-hanno-rubato-campioni-di-sangue-di-pazienti-di-coronavirus/", "title": "S\u00ec, in India delle scimmie hanno rubato campioni di sangue di pazienti di coronavirus", "content": ["Luned\u00ec 1 giugno la redazione di Facta ha ricevuto molte segnalazioni di una notizia , pubblicata dal sito Leggo.it , dal titolo \u00abCovid, scimmie si intrufolano in laboratorio e rubano campioni di sangue dei malati di coronavirus\u00bb.", "Nell\u2019articolo, pubblicato il 30 maggio 2020, si legge che un gruppo di scimmie avrebbe \u00abattaccato un tecnico di laboratorio che trasportava campioni di sangue test COVID-19 di pazienti nei locali del Meerut Medical College in India\u00bb, per poi scappare con i campioni dei test relativi a tre pazienti.", "\u00abPi\u00f9 tardi una delle scimmie \u2013 va avanti il testo \u2013 \u00e8 stata trovata su un albero che masticava i kit di raccolta sangue\u00bb.", "Si tratta di una notizia vera, documentata da fonti di stampa sia locali che internazionali (seppur riportata qui con qualche piccola imprecisione).", "Ripercorriamo per completezza la vicenda.", "Come ha riportato (per esempio) l\u2019agenzia per la stampa Reuters il 29 maggio, un gruppo di scimmie ha davvero attaccato la scorsa settimana un tecnico di laboratorio presso il college medico del distretto di Meerut , a nord di Lucknow, la capitale dello stato indiano dell\u2019Uttar Pradesh, mentre stava camminando nel campus: gli animali non si sarebbero esattamente intrufolati in laboratorio, come recita il titolo dell\u2019articolo, ma insomma il furto sarebbe avvenuto.", "E con successo: le scimmie hanno \u00abstrappato via campioni di sangue di pazienti che erano risultati positivi al nuovo coronavirus\u00bb si legge su Reuters , riportando le parole di un alto funzionario del college.", "Il nome completo del college \u00e8 Lala Lajpat Rai Memorial medical College , ha riportato sempre il 29 maggio The Times of India , che ha inserito nell\u2019articolo anche un breve video di una delle scimmie in cima a un albero col \u201cbottino\u201d, divenuto virale dopo essere stato pubblicato lo stesso giorno su Twitter da un giornalista locale.", "Dal Guardian , che anche ha trattato la notizia, apprendiamo che \u00abi campioni sono stati recuperati pi\u00f9 tardi e non sono stati danneggiati, ha dichiarato il sovrintendente del college medico Dheeraj Raj all\u2019 AFP \u00bb.", "Raj avrebbe aggiunto di non ritenere che vi sia alcun rischio di contaminazione o diffusione del virus."], "category": "Notizia Vera", "publish_date": "2020-06-01", "tags": ["animali", "coronavirus", "coronavirus sars-cov-2", "covid19", "india", "scimmie"], "links": ["https://www.leggo.it/animali/scimmie_sangue_coronavirus_rubato_oggi_ultime_notizie_30_maggio_2020-5258675.html", "https://www.reuters.com/article/us-health-coronavirus-india-monkey-idUSKBN2351KV?taid=5ed110b0b4f7010001631c1f&utm_campaign=trueAnthem%3A+Trending+Content&utm_medium=trueAnthem&utm_source=twitter", "https://meerut.nic.in/", "http://llrmmedicalcollege.nic.in/", "https://timesofindia.indiatimes.com/city/meerut/up-monkey-snatches-blood-samples-of-covid-19-patients-being-taken-to-lab-for-testing-in-meerut-video-goes-viral/articleshow/76089970.cms", "https://twitter.com/JhaSanjay07/status/1266286296848203776", "https://twitter.com/JhaSanjay07", "https://www.theguardian.com/world/2020/may/29/monkeys-steal-covid-19-test-samples-health-worker-india"]}
{"url": "https://facta.news/fuori-contesto/2020/05/29/linfettivologo-bassetti-non-ha-detto-a-maggio-che-in-italia-morto-per-il-coronavirus-non-ce-nessuno/", "title": "L\u2019infettivologo Bassetti non ha detto a maggio che In Italia \u00abmorto per il coronavirus non c\u2019\u00e8 nessuno\u00bb", "content": ["Il 4 maggio il sito Notizie Universali ha pubblicato un articolo dal titolo \u00abIl virologo Matteo Bassetti: \u201cIn Italia non \u00e8 morto nessuno di coronavirus\u201d.", "Non bisogna fare confusione\u00bb.", "Nel testo si legge che l\u2019infettivologo e Direttore dell\u2019ospedale San Martino di Genova Matteo Bassetti avrebbe dichiarato che \u00abquando uno entra in ospedale per un infarto e muore col coronavirus non \u00e8 morto per il coronavirus,\u00a0\u00e8 morto per l\u2019infarto.", "Ad oggi in Italia veramente morto per il coronavirus non c\u2019\u00e8 nessuno\u00bb.", "L\u2019articolo sostiene cos\u00ec che Bassetti sarebbe andato controcorrente sostenendo che in Italia nessuno \u00e8 morto per Coronavirus.", "Questa \u00e8 una notizia fuorviante e decontestualizzata, come denunciato dallo stesso Direttore dell\u2019ospedale San Martino di Genova.", "Le dichiarazioni di Bassetti non sono state rilasciate il 4 maggio, quando in Italia si sono registrati da inizio pandemia circa 100 mila positivi al nuovo coronavirus e oltre 29 mila pazienti deceduti.", "L\u2019esperto aveva rilasciato quelle dichiarazioni il 26 febbraio a Genova 24 , cinque giorni dopo il primo caso in Italia di infezione locale da nuovo coronavirus e con una situazione epidemiologica totalmente differente.", "In quella data infatti risultavano in tutta Italia 400 persone contagiate e 12 persone morte e risultate positive al virus."], "category": "Fuori Contesto", "publish_date": "2020-05-29", "tags": ["#verabot", "coronavirus sars-cov-2", "covid-19", "matteo bassetti"], "links": ["http://archive.is/WNviw", "https://www.facebook.com/permalink.php?story_fbid=2687027148285812&id=100009356604674&__xts__[0]=68.ARCVegPZJISEITLkj8EJt8HMv5q0c1f_HB578b-oDqFwZCqvDQDuLLXXJFdzZNRJZMiMSQa34BBr3TjwCfImJff4hxhhL-mTQvIRi6ZayiBMRlnQtF-L86CeZJRXJvg4bcXCcBFvP_QKlDTAchnzFud6SdCfC-LhADEgGmuLO1-FQcqUqg03Iw_Q3AbAapsC6cveuQGWMFv8wsdb_0v3qL86fJQ4O4dtATwPa4CU4jfx8XLmaP1f6Fl45-4mKqLALArVe4VpEnl_W-D09NDSsVPg4WaajBjmqAUhtQDOabmOFBH2DlBAbEyxWFEGezrEeDe1ay0qFneO2R2qh64VHH-7v1Ed&__tn__=H-R", "http://www.protezionecivile.gov.it/media-comunicazione/comunicati-stampa/dettaglio/-/asset_publisher/default/content/coronavirus-la-situazione-dei-contagi-in-ita-16", "http://genova24.it/2020/02/linfettivologo-bassetti-in-italia-non-e-morto-nessuno-di-coronavirus-basta-bollettini-di-guerra-231761/", "https://www.ilcittadino.it/cronaca/2020/02/23/coronavirus-scatta-il-protocollo-in-corsia/0knlvqi9cCq4ItLt0r9yx3/index.html", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4112"]}
{"url": "https://facta.news/notizia-falsa/2020/05/29/no-non-e-vero-che-chi-si-droga-e-immune-alla-covid-19/", "title": "No, non \u00e8 vero che \u00abchi si droga\u00bb \u00e8 \u00abimmune alla Covid-19\u00bb", "content": ["Il 28 maggio la redazione di Facta ha ricevuto via WhatsApp molte segnalazioni di un articolo , pubblicato il 24 maggio sul sito ilmeteo.it , dal titolo \u00abCORONAVIRUS: chi si DROGA sembra IMMUNE al COVID-19.", "Ecco perch\u00e9.", "Parola agli ESPERTI del CENTRO MARAINI di Roma\u00bb.", "Nel testo si fa riferimento ad una presunta \u00abricerca sperimentale effettuata dagli esperti di Villa Maraini a Roma\u00bb che porterebbe a pensare che \u00abchi si droga (cocaina, marijuana, ma anche droghe sintetiche) potrebbe essere immune al COVID-19\u00bb.", "Nello specifico, si legge, gli operatori della struttura avrebbero dato assistenza a \u00ab623 persone per un totale di 23.368 interventi e controlli\u00bb nel corso dei quali non avrebbero rilevato \u00absintomi e cadute nella malattia\u00bb.", "La ragione, si legge, \u00e8 che il corpo di queste persone risulterebbe \u00abgi\u00e0 molto affaticato dall\u2019assunzione di sostanze e da una vita disordinata, che limiterebbe la risposta esagerata del sistema immunitario responsabile poi a cascata della tempesta di citochine alla base dei casi peggiori di polmonite interstiziale\u00bb.", "Massimo Barra, \u00abmedico e fondatore della struttura\u00bb, continua l\u2019articolo, avrebbe spiegato che non \u00e8 stato possibile eseguire tamponi e quindi lo studio non ha nessun valore scientifico e statistico, ma allo stesso tempo avrebbe sottolineato come i tossicomani siano incapaci di avere una cosiddetta \u00abreazione iperergica (una reazione eccessiva di un organismo di fronte a certi stimoli, dovuta a una condizione di allergia) e massiva al coronavirus\u00bb.", "Si tratta di un titolo e di una serie di informazioni fuorvianti e potenzialmente pericolose, soprattutto nel contesto dell\u2019emergenza sanitaria in atto.", "Prima di tutto, ricordiamo che l\u2019Organizzazione mondiale della sanit\u00e0 ritiene che non ci siano, ad oggi, medicinali che abbiano dimostrato di prevenire o curare la Covid-19 e non raccomanda l\u2019automedicazione con nessun medicinale come prevenzione o cura.", "Come confermano anche le risposte del Ministero della Salute (aggiornate al 25 maggio 2020), in merito a prevenzione e trattamento della malattia non vi \u00e8 poi alcun riferimento all\u2019assunzione di sostanze come quelle citate dall\u2019articolo in esame.", "In merito all\u2019articolo in esame, precisiamo che ad oggi non \u00e8 ancora chiaro se e in che modo il corpo umano diventi immune, cio\u00e8 non suscettibile, alla malattia da nuovo coronavirus.", "Si tratta di una ricerca in corso, dove le evidenze cliniche sono in continuo aggiornamento e, non a caso, sul tema la stessa Oms ha preso posizione , specificando che l\u2019adozione di certificazioni di immunit\u00e0 verso Covid-19 \u00e8 attualmente priva di basi scientifiche.", "Pur non escludendo che ci saranno nuovi dati disponibili su questo fronte, a oggi non ci sono prove che la particolare categoria di persone citate, \u00abchi si droga\u00bb secondo l\u2019articolo (ma sarebbe pi\u00f9 corretto dire: chi soffre di tossicodipendenza), sia immune all\u2019infezione.", "Affermare poi che si possa essere immuni al coronavirus grazie a un sistema immunitario compromesso, come fa intendere l\u2019articolo, \u00e8 scorretto.", "Come riportato ancora una volta dal Ministero della Salute, \u00e8 valido esattamente il contrario: le persone immunodepresse sono pi\u00f9 a rischio di contrarre l\u2019infezione da Covid-19.", "Nella stessa pagina , il Ministero inserisce anzi i pazienti immunodepressi tra le persone con maggiori probabilit\u00e0 di sviluppare forme gravi di malattia, confutando di fatto anche ci\u00f2 che ilmeteo.it attribuisce al suo intervistato.", "Entrando nel merito del caso specifico delle tossicodipendenze, il National Institute on Drug Abuse (Nida) statunitense \u2013 preso a riferimento in Italia dall\u2019Istituto Superiore di Sanit\u00e0 \u2013 ha evidenziato ( qui una versione in forma sintetica delle informazioni) la necessit\u00e0 di vigilare sulle possibili implicazioni per le persone con disturbi da uso di sostanze stupefacenti durante l\u2019epidemia di Covid-19.", "Pur ammettendo che in questo momento sappiamo molto poco sulla malattia, e ancor meno della sua intersezione con i disturbi da uso di sostanze, l\u2019istituto ha sostenuto che possiamo fare ipotesi basate sull\u2019esperienza passata secondo cui le persone con disturbi da oppioidi, metanfetamine, cannabis e altre sostanze potrebbero trovarsi ad aumentato rischio delle sue complicanze pi\u00f9 gravi per molteplici ragioni.", "\u00abLe persone con disturbo da uso di oppiacei e disturbo da metamfetamina possono essere anche vulnerabili a causa degli effetti di quelle sostanze sulla salute respiratoria e polmonare\u00bb, si legge sul report.", "\u00abPoich\u00e9 gli oppiacei e/o oppioidi agiscono sul tronco encefalico e riducono la frequenza respiratoria, il loro consumo non solo mette a rischio di overdose fatale o potenzialmente letale, ma pu\u00f2 anche causare una pericolosa riduzione del livello di ossigeno nel sangue (ipossemia) \u2013 va avanti il Nida, che sottolinea che come la malattia polmonare cronica aumenta il rischio di mortalit\u00e0 per overdose per chi assume oppioidi, \u00abla ridotta capacit\u00e0 polmonare causata da COVID-19 pu\u00f2 mettere in grave pericolo questo gruppo di persone\u00bb.", "Sulla metanfetamina il Nida ricorda invece che questa molecola \u00abrestringe i vasi sanguigni e pu\u00f2 contribuire sia al danno polmonare che all\u2019ipertensione in chi la usa\u00bb e che \u00abi medici devono essere preparati a monitorare i possibili effetti avversi del consumo di metanfetamina (\u2026) nel trattamento di pazienti con COVID-19\u00bb.", "Tornando all\u2019articolo in esame, \u00e8 vero che Massimo Barra , di cui si riportano alcune citazioni, \u00e8 \u00abmedico [1] e fondatore \u00bb di Villa Maraini , struttura per la cura e la riabilitazione da droghe, abuso di alcol e gioco d\u2019azzardo con sede a Roma.", "Ma \u2013 anche se non viene esplicitato nel testo \u2013 le parole che gli vengono attribuite molto probabilmente non riguardano un\u2019intervista a ilmeteo.it , bens\u00ec sono state estrapolate da una precedente intervista, pubblicata da Il Messaggero e dal Corriere Adriatico (4 maggio), su Il Giornale e su AdnKronos (7 maggio).", "Anche in questi contesti Barra aveva sostenuto che a Villa Maraini non era stato possibile effettuare tamponi, e che quelle avanzate sulla risposta dei tossicodipendenti alla Covid-19 erano solo ipotesi: questi, s\u00ec, fatti che trovano conferma nell\u2019assenza, a oggi, di pubblicazioni scientifiche sugli \u00abinterventi e controlli\u00bb effettuati dalla struttura, dei quali ilmeteo.it non fornisce alcun dettaglio.", "[1] Lo conferma l\u2019appartenenza, verificata a mezzo di ricerca anagrafica , alla Federazione Nazionale degli Ordini dei Medici Chirurghi e degli Odontoiatri ."], "category": "Notizia Falsa", "publish_date": "2020-05-29", "tags": ["#verabot", "coronavirus", "covid-19", "salute&benessere", "tossicodipendenza"], "links": ["https://donotlink.it/k2Awv", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses", "https://facta.news/tag/covid19/", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228#6", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228#6", "https://www.ilpost.it/2020/04/28/immunita-coronavirus/", "https://www.who.int/news-room/commentaries/detail/immunity-passports-in-the-context-of-covid-19", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228", "https://www.drugabuse.gov/", "https://www.epicentro.iss.it/coronavirus/sars-cov-2-dipendenze-droghe-consumo-sostanze-stupefacenti", "https://www.drugabuse.gov/about-nida/noras-blog/2020/04/covid-19-potential-implications-individuals-substance-use-disorders", "https://www.drugabuse.gov/related-topics/covid-19-resources", "https://www.drugabuse.gov/about-nida/noras-blog/2020/04/covid-19-potential-implications-individuals-substance-use-disorders", "https://www.drugabuse.gov/about-nida/noras-blog/2020/04/covid-19-potential-implications-individuals-substance-use-disorders", "http://massimobarra.it/", "http://villamaraini.it/organigramma/", "http://villamaraini.it/", "https://www.ilmessaggero.it/italia/tossicodipendenti_contagio_coronavirus-5207800.html", "https://www.corriereadriatico.it/attualita/tossicodipendenti_contagio_coronavirus_immuni_drogati_villa_maraini_e_croce_rossa_italiana_ultime_notizie_oggi-5213626.html", "https://www.ilgiornale.it/news/cronache/i-tossicodipendenti-sarebbero-immuni-virus-lipotesi-villa-1861043.html", "https://www.adnkronos.com/fatti/cronaca/2020/05/07/coronavirus-tossicodipendenti-non-ammalano_4UVzJJRNfIvjU2ZWL42kEI.html?refresh_ce", "https://portale.fnomceo.it/cerca-prof/index.php", "https://portale.fnomceo.it/"]}
{"url": "https://facta.news/notizia-falsa/2020/06/01/no-i-medici-non-hanno-lanciato-lallarme-che-le-mascherine-allaperto-sono-dannose/", "title": "No, i medici non hanno lanciato l\u2019allarme che \u00able mascherine all\u2019aperto sono dannose\u00bb", "content": ["Il 29 maggio la redazione di Facta ha ricevuto via WhatsApp molte richieste di chiarimento in merito a un articolo , pubblicato il 26 maggio da Affari Italiani , dal titolo \u00abCoronavirus, l\u2019allarme dei medici: \u201cLe mascherine all\u2019aperto sono dannose\u201d\u00bb che sostiene che l\u2019uso di questi dispositivi sia connesso a diversi rischi per la salute.", "\u00abMal di testa, aumento dell\u2019insufficienza respiratoria e ipercapnia\u00bb, i presunti effetti, condizioni che, stando al testo, diminuirebbero le difese immunitarie e potrebbero favorire persino \u00abla formazione di un cancro\u00bb.", "Le pi\u00f9 pericolose, si legge, sarebbero \u00abquelle chiuse con dispositivi di respirazione\u00bb, se usate all\u2019aperto, ma anche le semplici mascherine chirurgiche.", "A sostegno di queste affermazioni, si legge nel testo, vi sarebbe \u00abuno studio molto documentato, prodotto da medici\u00bb, senza per\u00f2 fornire alcuna citazione n\u00e9 alcun link per la consultazione.", "Poco pi\u00f9 avanti, sempre nel testo, si fa riferimento a degli \u00abstudi\u00bb, utilizzando il plurale, e il sito a cui Affari Italiani ci indirizza, riportato in questo caso tra parentesi, si chiama accountingweekly.com , portale dedicato ai professionisti della contabilit\u00e0 e della finanza.", "Il link non conduce a quanto annunciato nel testo, bens\u00ec alla home page del sito.", "Si tratta di informazioni fuorvianti e potenzialmente pericolose per la salute, in particolare in questo momento di emergenza sanitaria dovuto alla pandemia di Covid-19 .", "Analizziamo come prima cosa i contenuti.", "Per quanto sia vero che respirare un eccesso di anidride carbonica \u00e8 dannoso per il nostro organismo, indossare una mascherina chirurgica o in tessuto, come quelle raccomandate ai cittadini in questo momento, non pone a rischio di inalare in quantit\u00e0 tossiche questa sostanza.", "Come abbiamo avuto modo di verificare anche in un precedente fact-checking, \u00e8 questo il parere dei Centri statunitensi per il controllo e la prevenzione delle malattie (Cdc) rispetto alle ipotesi di ipercapnia , cio\u00e8 la condizione dovuta all\u2019accumulo eccessivo di anidride carbonica, per l\u2019uso di mascherine nella popolazione.", "Anche sull\u2019ipotesi che le mascherine possano provocare il cancro abbiamo gi\u00e0 chiarito in un\u2019altra occasione, grazie agli esperti dell\u2019 Associazione Italiana per la Ricerca contro il Cancro (Airc) , che si tratta di un\u2019interpretazione del tutto priva di riscontro scientifico.", "Non \u00e8 escluso, come avevamo gi\u00e0 visto , che alcune particolari categorie di cittadini, come per esempio chi soffre di disturbi respiratori preesistenti (come asma e le patologie da ostruzione cronica a carico dei polmoni), possano correre dei rischi in seguito all\u2019uso di mascherine aderenti, i cosiddetti respiratori con valvola ( nome in codice: N95 ) ma non sono queste le mascherine raccomandate alla popolazione generale, bens\u00ec il loro uso andrebbe riservato ad alcune categorie di operatori sanitari.", "In merito all\u2019origine delle informazioni, \u00e8 probabile (in seguito a una ricerca all\u2019interno del sito citato, accountingweekly.com ), che Affari Italiani abbia preso spunto da un articolo in inglese dal titolo \u2013 traduciamo \u2013 \u00abLe maschere per il viso comportano gravi rischi per la salute\u00bb, datato 12 maggio 2020.", "Questo testo \u00e8 un copia-incolla di un ulteriore articolo , pubblicato dal sito Technocracy l\u201911 maggio, che aveva sostenuto che non solo le mascherine per il viso non proteggerebbero dal virus responsabile dell\u2019epidemia, bens\u00ec creerebbero gravi rischi per la salute di chi li indossa e non andrebbero utilizzate da chi non \u00e8 malato.", "Il testo \u00e8 gi\u00e0 passato (lo scorso 19 maggio) sotto la lente dei nostri colleghi fact-checker di Afp , che lo hanno reputato fuorviante spiegando che lo scopo delle mascherine non \u00e8 proteggere chi le indossa, bens\u00ec impedire la diffusione del virus da chi la indossa, che pu\u00f2 anche non manifestare sintomi, ad altri, e hanno sottolineato che le ipotesi sollevate in merito alla loro tossicit\u00e0 (come l\u2019 ipercapnia) sono inconsistenti, richiamando in questo caso una serie di fact checking precedenti ( questo e questo , per esempio).", "L\u2019articolo su Technocracy porta la firma di un neurochirurgo americano ora in pensione dal nome Russell Blaylock, gi\u00e0 al centro della scena in altre occasioni (documentate qui , qui , qui e qui per esempio) per aver abbracciato teorie antiscientifiche e cospirazioniste."], "category": "Notizia Falsa", "publish_date": "2020-06-01", "tags": ["#verabot", "cancro", "coronavirus", "covid-19", "mascherine", "salute&benessere", "tumori"], "links": ["https://donotlink.it/Or6Qp", "https://accountingweekly.com/", "https://accountingweekly.com/about-us/", "https://facta.news/tag/covid19/", "https://www.cdc.gov/niosh/idlh/124389.html", "https://www.iss.it/en/primo-piano?p_p_id=com_liferay_portal_search_web_portlet_SearchPortlet&p_p_lifecycle=0&p_p_state=maximized&p_p_mode=view&_com_liferay_portal_search_web_portlet_SearchPortlet_mvcPath=%2Fview_content.jsp&_com_liferay_portal_search_web_portlet_SearchPortlet_redirect=https%3A%2F%2Fwww.iss.it%2Fen%2Fprimo-piano%3Fp_p_id%3Dcom_liferay_portal_search_web_portlet_SearchPortlet%26p_p_lifecycle%3D0%26p_p_state%3Dmaximized%26p_p_mode%3Dview%26_com_liferay_portal_search_web_portlet_SearchPortlet_redirect%3Dhttps%253A%252F%252Fwww.iss.it%252Fen%252Fprimo-piano%253Fp_p_id%253Dcom_liferay_portal_search_web_portlet_SearchPortlet%2526p_p_lifecycle%253D0%2526p_p_state%253Dnormal%2526p_p_mode%253Dview%26_com_liferay_portal_search_web_portlet_SearchPortlet_mvcPath%3D%252Fsearch.jsp%26_com_liferay_portal_search_web_portlet_SearchPortlet_keywords%3Dmascherine%2Bchirurgiche%26_com_liferay_portal_search_web_portlet_SearchPortlet_formDate%3D1589373078923%26_com_liferay_portal_search_web_portlet_SearchPortlet_scope%3Dthis-site&_com_liferay_portal_search_web_portlet_SearchPortlet_assetEntryId=5372584&_com_liferay_portal_search_web_portlet_SearchPortlet_type=content", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://www.reuters.com/article/uk-factcheck-coronavirus-mask-hypercapni/partly-false-claim-continually-wearing-a-mask-causes-hypercapnia-idUSKBN22H2H1", "https://www.cdc.gov/", "https://www.humanitas.it/sintomi/ipercapnia", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://www.airc.it/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://www.mayoclinic.org/diseases-conditions/copd/symptoms-causes/syc-20353679", "https://www.fda.gov/medical-devices/personal-protective-equipment-infection-control/n95-respirators-and-surgical-masks-face-masks", "https://accountingweekly.com/face-masks-pose-serious-risks-to-the-healthy-blaylock/", "https://perma.cc/G86T-SJYM", "https://factcheck.afp.com/misleading-article-warns-against-face-masks-during-covid-19-pandemic", "https://factcheck.afp.com/using-face-masks-does-not-cause-hypoxia", "https://factcheck.afp.com/prolonged-use-face-masks-unlikely-cause-hypercapnia", "https://geneticliteracyproject.org/glp-facts/russell-blaylock/?fbclid=IwAR1yDuSvrrAMq1ii8-CEqu5CokbBinLOqwi0_Y8bDjHT_l9RDD5D-XeIdLA", "https://foodintegritynow.org/2013/06/19/dr-russell-blaylock-on-excitotoxins-chemtrails-cancer-fluoride-and-vaccines/", "https://www.snopes.com/fact-check/swine-flu-vaccine/", "https://vaccineconspiracytheorist.blogspot.com/2011/06/quack-of-day-dr-russell-blaylock.html"]}
{"url": "https://facta.news/notizia-falsa/2020/06/01/no-whatsapp-non-tornera-ad-essere-a-pagamento/", "title": "No, WhatsApp non torner\u00e0 ad essere \u00aba pagamento\u00bb", "content": ["Luned\u00ec 1 giugno la redazione di Facta ha ricevuto una segnalazione via WhatsApp che chiedeva di verificare la notizia, contenuta nel titolo di articolo pubblicato dal sito web iNews24 il 31 maggio 2020, secondo cui il ritorno di WhatsApp a pagamento sarebbe ora \u00abpossibile\u00bb.", "Si tratta di una notizia falsa, alimentata da un titolo fuorviante e smentita nel corpo dello stesso articolo.", "Come spiegato all\u2019interno dell\u2019articolo, infatti, il riferimento \u00e8 a \u00abun messaggio che sta circolando nelle ultime ore\u00bb sull\u2019app di messaggistica istantanea, che mette in guardia dal rischio che WhatsApp possa tornare ad avere un costo di abbonamento pari a 89 centesimi l\u2019anno, come accadeva fino a gennaio 2016.", "\u00abFortunatamente, per\u00f2, gli sviluppatori di WhatsApp hanno smentito tutto, e il messaggio che sta circolando non \u00e8 altro che una fake news\u00bb specifica iNews24, smentendo di fatto quella che nel titolo poteva apparire come un\u2019informazione fuorviante.", "L\u2019utilizzo di WhatsApp non comporter\u00e0 alcun costo (come la compagnia specifica nelle domande frequenti sul suo sito ufficiale ) e non ci sono al momento comunicazioni o indiscrezioni che facciano pensare a un cambio di rotta."], "category": "Notizia Falsa", "publish_date": "2020-06-01", "tags": ["abbonamento", "whatsapp"], "links": ["https://donotlink.it/5RA7R", "https://www.repubblica.it/tecnologia/social-network/2016/01/18/news/whatsapp_ritorna_gratis_gli_89_centesimi_all_anno_non_si_pagano_piu_-131520424/", "https://faq.whatsapp.com/en/android/20965922/"]}
{"url": "https://facta.news/fuori-contesto/2020/06/01/questa-foto-con-dei-sacchi-neri-che-non-contengono-cadaveri-non-vuole-ingannare-sulle-morti-legate-alla-covid-19/", "title": "Questa foto con dei sacchi neri (che non contengono cadaveri) non vuole ingannare sulle morti legate alla Covid-19", "content": ["Il 30 maggio su Facebook \u00e8 stata pubblicata una foto che mostra, ai piedi di un monumento, una serie di sacchi neri in fila che sembrano contenere persone decedute, e una donna trasportarne uno in mano.", "L\u2019immagine \u00e8 accompagnata da questo commento: \u00abNon vi sentite.presi per il culo??", "Un defunto portato con una mano\u00bb.", "Questa \u00e8 una notizia fuorviante.", "La foto \u00e8 vera, ma l\u2019obiettivo della scena ripresa non \u00e8 quello di ingannare sulle morti legati al nuovo coronavirus e quindi non c\u2019\u00e8 nessuna presa in giro.", "La foto \u00e8 stata scattata il 27 maggio 2020 a Miami, in Florida, durante una protesta in cui decine di manifestanti hanno predisposto davanti al monumento \u201cThe Torch of\u00a0Friendship\u201d una serie di sacchi neri a simboleggiare le morti legate a Covid-19 per ricordarle e per protestare contro la risposta del governo, ritenuta non adeguata, alla disoccupazione causata dalla pandemia, come si pu\u00f2 verificare qui , qui e qui ."], "category": "Fuori Contesto", "publish_date": "2020-06-01", "tags": ["#verabot", "coronavirus sars-cov-2", "covid-19", "miami"], "links": ["https://www.facebook.com/photo.php?fbid=2609726542579003&set=a.1377555832462753&type=3&theater", "https://www.lusa.pt/foto?from=%2F&imageid=g~MBv22Ty55Ujq_lNFuNpjMSZM5iuSI1&fbclid=IwAR01sMGl4fJ8WjnnxRFjRTFr3Q8dcKhskiRPj9RfViJW-aQfAfeU17nRAEM", "https://www.telemundo52.com/noticias/eeuu/insolita-protesta-apilan-cadaveres-porque-no-reciben-sus-cheques-de-ayuda/2084696/", "https://www.eldiario.es/sociedad/Llevan-simbolicos-cadaveres-COVID-19-EEUU_0_1032046813.html"]}
{"url": "https://facta.news/fuori-contesto/2020/06/03/la-foto-dei-chicchi-di-grandine-grandi-come-una-pallina-da-tennis-non-e-stata-scattata-in-italia-a-giugno-2020/", "title": "La foto dei chicchi di grandine grandi come una pallina da tennis non \u00e8 stata scattata in Italia a giugno 2020", "content": ["Il 2 giugno su Facebook \u00e8 stata pubblicata una foto che mostra dei chicchi di grandine di grande dimensione, pari a quella di una pallina da tennis con cui sono messi a confronto.", "L\u2019immagine \u00e8 accompagnata da un commento in cui si sostiene che la scena si sarebbe verificata a Lecco, in Lombardia.", "Il riferimento \u00e8 alle perturbazioni atmosferiche che il 2 giugno hanno colpito \u2013 con piogge e grandinate \u2013 alcune regioni del Nord Italia.", "Questa notizia \u00e8 fuorviante.", "La foto \u00e8 vera, ma non \u00e8 stata scattata in Italia a giugno 2020.", "L\u2019immagine mostra in realt\u00e0 una scena che si \u00e8 verificata a dicembre 2016 dopo una forte grandinata nella citt\u00e0 di Kandanga, in Australia, come si pu\u00f2 verificare qui ."], "category": "Fuori Contesto", "publish_date": "2020-06-03", "tags": ["ambiente", "lombardia"], "links": ["https://www.facebook.com/photo.php?fbid=10207447304697823&set=a.3970364074553&type=3&theater", "https://www.corriere.it/cronache/20_giugno_02/meteo-torna-maltempo-nord-precipitazioni-temporali-aebdc13e-a4d5-11ea-8ef6-a417ca68eeb2.shtml?refresh_ce-cp", "https://www.abc.net.au/news/2016-12-01/thunderstorm-warning-issued-for-south-east-queensland/8084324"]}
{"url": "https://facta.news/notizia-vera/2020/05/27/la-tassa-covid-19-denunciata-dal-codacons-e-un-aumento-dei-prezzi-attuato-per-sostenere-i-costi-di-sanificazione/", "title": "La \u00abtassa Covid-19\u00bb denunciata dal Codacons \u00e8 un aumento dei prezzi attuato per sostenere i costi di sanificazione", "content": ["Mercoled\u00ec 28 maggio la redazione di Facta ha ricevuto diverse segnalazioni via WhatsApp che chiedevano di verificare la notizia, pubblicata tra il 23 e il 24 maggio da diverse testate , di una presunta \u00abtassa Covid-19\u00bb comparsa sugli scontrini di alcuni esercizi commerciali, \u00absoprattutto parrucchieri e centri estetici\u00bb, per sostenere i costi di sanificazione ambientale previsti dal dpcm 17 maggio 2020 .", "Vale la pena specificare, innanzitutto, che la locuzione \u00abtassa Covid\u00bb \u00e8 frutto di una semplificazione comunicativa e che l\u2019aumento dei prezzi non \u00e8 dovuto a una tassa voluta dallo Stato.", "Nonostante l\u2019utilizzo del termine \u00abtassa\u00bb quindi non risulti corretto, la notizia \u00e8 per\u00f2 vera.", "La denuncia arriva dal Codacons, il Coordinamento delle associazioni per la difesa dell\u2019ambiente e dei diritti degli utenti e dei consumatori, che in un comunicato stampa del 23 maggio riferisce di numerosi consumatori che \u00abhanno denunciato al Codacons un sovraprezzo, mediamente dai 2 ai 4 euro, applicato in particolare da parrucchieri e centri estetici ai propri clienti\u00bb.", "Tale balzello, secondo il presidente del Codacons Carlo Rienzi, sarebbe \u00abinserito in scontrino con la voce \u201cCovid\u201d e sarebbe imposto come contributo obbligatorio per sostenere le spese degli esercenti per sanificazione e messa in sicurezza dei locali\u00bb.", "La notizia \u00e8 stata confermata anche da Marco Accornero, segretario generale dell\u2019Unione artigiani (categoria che include anche parrucchieri ed estetisti), che il 23 maggio al Corriere della Sera ha definito l\u2019aumento dei prezzi \u00abun dato oggettivo\u00bb reso necessario dal costo di mascherine, sanificazioni e dispositivi di sicurezza.", "\u00abNoi non incoraggiamo gli aumenti\u00bb ha concluso il rappresentante di categoria \u00abma non ci sentiamo di stigmatizzarli\u00bb.", "Dopo la denuncia del Codacons, la palla passa ora all\u2019autorit\u00e0 Antitrust, che si occuper\u00e0 di verificare l\u2019effettiva diffusione del fenomeno sul territorio.", "Per la legge italiana, l\u2019aumento dei prezzi di beni e servizi non rappresenta di per s\u00e9 un comportamento penalmente rilevante, ma lo diventerebbe nel caso in cui tale aumento di trasformasse in una manovra speculativa ( articolo 501-bis del codice penale), fattispecie che richiede per\u00f2 l\u2019assenza di un valido motivo per tale decisione."], "category": "Notizia Vera", "publish_date": "2020-05-27", "tags": ["#verabot", "centri estetici", "coronavirus", "coronavirus sars-cov-2", "covid19", "parrucchieri", "prezzi", "tassa covid"], "links": ["https://www.thesocialpost.it/2020/05/23/tassa-covid-aumento-prezzi-spese-sanificazione/", "https://www.fanpage.it/economia/tassa-covid-19-sugli-scontrini-aumento-dei-prezzi-fino-a-4-euro-chi-lo-applica-e-perche/", "http://www.governo.it/sites/new.governo.it/files/DPCM_20200517.pdf", "http://www.treccani.it/vocabolario/tassa/", "https://codacons.it/prezzi-spunta-tassa-covid-esercenti-chiedono-da-2-a-4-euro-come-sovraprezzo-per-maggiori-costi-legati-a-coronavirus/", "http://www.carlorienzi.it/wp-content/uploads/2019/02/curriculum-avv-Rienzi-DEFINITIVO-ultimo-maggio-20151.pdf#page=20", "https://codacons.it/perche-sugli-scontrini-e-apparso-un-contributo-covid-19/", "https://unioneartigiani.it/chi-siamo/", "https://www.corriere.it/cronache/20_maggio_23/caffe-parrucchieri-estetiste-tasse-covid-nuovi-rincari-che-dividono-clienti-b2c19b1e-9d2f-11ea-a31e-977f755d9d62.shtml", "https://lexscripta.it/codici/codice-penale/articolo-501-bis"]}
{"url": "https://facta.news/notizia-vecchia/2020/05/25/la-notizia-del-migrante-che-ha-molestato-una-bambina-di-10-anni-e-del-2019-e-la-sicilia-non-centra/", "title": "La notizia del migrante che ha molestato una bambina di 10 anni \u00e8 del 2019 e la Sicilia non c\u2019entra", "content": ["Il 19 maggio il sito Notizie 24 Ore ha pubblicato un articolo dal titolo \u00abUltimora, sbarca in Italia e poco dopo violenta una bambina di 10 anni.", "\u201cIl 28enne l\u2019ha pi\u00f9 volte palpeggiata\u00bb.", "Nel testo si legge che \u00abun marocchino\u00bb di 28 anni \u00abda poco sbarcato in Italia\u00bb sarebbe stato arrestato per violenza sessuale dopo aver tentato un approccio sessuale con una bambina di 10 anni.", "L\u2019episodio, continua l\u2019articolo, si sarebbe svolto \u00abieri sera in Sicilia\u00bb.", "Questa notizia \u00e8 del 2019 ed \u00e8 stata pubblicata recentemente senza un chiaro riferimento temporale che permetta al lettore di capire quando il fatto si \u00e8 realmente verificato.", "Precisiamo, poi, che non \u00e8 vero che l\u2019episodio \u00e8 avvenuto in Sicilia.", "Notizie 24 Ore ha ripreso (senza specificarlo) e modificato un articolo pubblicato il 13 settembre 2019 da Voxnews.info , sito che, ha ricostruito Newsguard , \u00abpubblica ripetutamente informazioni non comprovate e fuorvianti\u00bb.", "Come \u00e8 stato riportato dalla stampa locale e nazionale all\u2019epoca, l\u2019episodio si \u00e8 verificato a Ventimiglia, in Liguria ( qui , qui , qui , qui e qui )."], "category": "Notizia Vecchia", "publish_date": "2020-05-25", "tags": ["liguria", "molestie", "notizia vecchia"], "links": ["http://archive.is/Q5vwF", "https://www.newsguardtech.com/wp-content/uploads/2020/03/VoxNews.info-ITA.pdf", "https://primalariviera.it/cronaca/bimba-di-10-anni-molestata-per-strada-a-ventimiglia/", "https://www.ansa.it/liguria/notizie/2019/09/13/molesta-bambina-di-10-anni-arrestato_c9832fae-4f4b-4ce1-baec-3fd81794e20e.html", "https://www.ilgiornale.it/news/cronache/straniero-accusato-violenza-sessuale-su-bambina-10-anni-1752474.html", "https://www.sanremonews.it/2019/09/13/leggi-notizia/argomenti/cronaca/articolo/ventimiglia-accusato-di-aver-palpeggiato-una-bambina-di-10-anni-convalidato-larresto-di-un-marocc.html", "https://tg24.sky.it/genova/2019/09/13/molesta-bambina-di-10-anni-arrestato"]}
{"url": "https://facta.news/fuori-contesto/2020/05/25/palamara-ha-parlato-di-attaccare-salvini-ma-non-e-vero-che-ha-ordinato-ai-magistrati-di-farlo/", "title": "Palamara ha parlato di \u00abattaccare Salvini\u00bb ma non \u00e8 vero che ha ordinato ai magistrati di farlo", "content": ["Venerd\u00ec 22 maggio la redazione di Facta ha ricevuto via WhatsApp una segnalazione che chiedeva di verificare un messaggio , circolato sull\u2019app di messaggistica istantanea, secondo cui il magistrato Luca Palamara avrebbe \u00abordinato\u00bb ai colleghi di \u00abattaccare Salvini\u00bb, nel corso di una conversazione privata pubblicata dai giornali, per via delle misure di contrasto all\u2019immigrazione clandestina intraprese a partire dall\u2019estate del 2018, nel ruolo di ministro dell\u2019Interno.", "\u00abLe clamorose intercettazioni di Palamara incontrano il silenzio dei media mainstream e soprattutto del Presidente della Repubblica Sergio Mattarella\u00bb, prosegue il messaggio, che si conclude con la frase \u00abBasta, non parlate pi\u00f9 di democrazia.", "In Italia non esiste pi\u00f9\u00bb.", "La conversazione citata nel messaggio \u00e8 realmente avvenuta, ma il suo contesto non fa pensare ad un \u00abordine\u00bb diretto ad altri magistrati.", "Facciamo chiarezza.", "A partire dal 14 maggio, alcuni quotidiani hanno pubblicato ( qui e qui , ad esempio) il contenuto di intercettazioni e conversazioni WhatsApp del magistrato Luca Palamara \u2013 ex membro togato del Consiglio Superiore della Magistratura (Csm) ed ex presidente dell\u2019Associazione Nazionale Magistrati (Anm) \u2013 che, nel giugno 2019, \u00e8 finito al centro di alcune indagini della procura di Perugia con l\u2019accusa di corruzione.", "La frase oggetto della segnalazione, in particolare, \u00e8 stata pubblicata in esclusiva lo scorso 21 maggio dal quotidiano La Verit\u00e0 e riguarda il contenuto di alcune chat tra Palamara e il procuratore capo di Viterbo Paolo Auriemma avvenute ad agosto 2018, quando Matteo Salvini era gi\u00e0 indagato con l\u2019accusa di sequestro di persona nella gestione del caso Diciotti.", "\u00abMi dispiace dover dire che non vedo veramente dove Salvini stia sbagliando\u00bb sosteneva Auriemma nella conversazione privata, secondo quanto riporta La Verit\u00e0 , frase che ha provocato la risposta di Palamara: \u00abOra Salvini va attaccato\u00bb.", "Lo scambio \u00e8 concluso da Auriemma, che scrive: \u00abComunque \u00e8 una cazzata atroce attaccarlo adesso perch\u00e9 tutti la pensano come lui.", "E tutti pensano che ha fatto benissimo a bloccare i migranti che avrebbero dovuto portare di nuovo da dove erano partiti.", "Indagato per non aver permesso l\u2019ingresso a soggetti invasori.", "Siamo indifendibili.", "Indifendibili\u00bb.", "La frase oggetto di verifica \u00e8 stata confermata dallo stesso Palamara che il 23 maggio ha chiesto pubblicamente scusa a Matteo Salvini.", "Sul tema si \u00e8 espresso Nicola Morra, presidente della Commissione parlamentare antimafia ed esponente del Movimento 5 Stelle, che in un intervento alla Camera ha definito \u00abinammissibile\u00bb il giudizio su Salvini di un magistrato come Palamara, \u00abseppur espresso in chat privata\u00bb ( minuto 2:09 ).", "D\u2019altra parte, il 21 maggio il leader della Lega Matteo Salvini ha scritto al presidente della Repubblica Sergio Mattarella (che ricopre anche l\u2019incarico di presidente del Csm ), mostrando preoccupazione per l\u2019imparzialit\u00e0 della magistratura, dal momento che \u00aba ottobre inizier\u00e0 l\u2019udienza preliminare innanzi al Gup [giudice di udienza preliminare n.d.r] presso il Tribunale di Catania ove sono chiamato a rispondere dell\u2019ipotesi di sequestro di persona per fatti compiuti nell\u2019esercizio delle mie funzioni di ministro dell\u2019Interno\u00bb.", "Le informazioni pubblicate dai giornali, in ogni caso, non fanno pensare alle parole di Palamara come ad \u00abun ordine\u00bb, come invece viene sostenuto nella segnalazione ricevuta dalla redazione di Facta .", "Al momento delle intercettazioni, infatti, Palamara aveva abbandonato sia la carica di presidente dell\u2019Anm che quella di consigliere del Csm (mandato scaduto a luglio 2018), pur mantenendo una discreta influenza in veste di leader di Unicost (la corrente della magistratura Unit\u00e0 per la Costituzione ), grazie alla quale era diventato uno dei favoriti per il ruolo di procuratore aggiunto di Roma.", "La frase riguardante l\u2019attacco a Salvini \u00e8 inoltre emersa da una conversazione privata e nessuno dei magistrati siciliani che finora si sono occupati delle indagini su Salvini (e quindi il pm di Agrigento Luigi Patronaggio e quello di Catania Carmelo Zuccaro ) compare nelle conversazioni di Palamara.", "In conclusione, la frase riportata dal quotidiano La Verit\u00e0 pare essere stata effettivamente pronunciata da Luca Palamara che ha chiesto pubblicamente scusa esprimendo \u00abrammarico per le parole dette\u00bb.", "Al momento dell\u2019intercettazione, in ogni caso, il magistrato non era chiamato a giudicare Matteo Salvini e non ricopriva alcuna posizione che gli permettesse di dare ordini ad altri magistrati come viene invece alluso nel messaggio circolato su WhatsApp e segnalato a Facta .", "Precisiamo infine che nessun magistrato che si \u00e8 occupato della vicenda giudiziaria di Matteo Salvini compare nelle intercettazioni di Palamara."], "category": "Fuori Contesto", "publish_date": "2020-05-25", "tags": ["intercettazioni", "la verit\u00e0", "matteo salvini", "palamara"], "links": ["https://m.facebook.com/293109151529319/photos/a.293224341517800/669655130541384/?type=3", "https://www.lastampa.it/cronaca/2019/07/12/news/chi-e-luca-palamara-il-magistrato-al-centro-dello-scandalo-toghe-1.36977248", "https://www.ilfattoquotidiano.it/2020/05/14/csm-nelle-carte-lo-strapotere-della-corrente-di-palamara-pure-dentro-al-ministero-il-capo-di-gabinetto-che-cazzo-li-piazziamo-a-fare-i-nostri/5802111/", "https://www.secoloditalia.it/2020/05/palamara-e-le-chat-con-i-colleghi-magistrati-ce-anche-quella-mer-di-salvini-ma-mi-sono-nascosto/", "https://www.csm.it/web/palamara/scheda-consigliere", "https://www.laverita.info/le-chat-delle-toghe-su-salvini-anche-se-ha-ragione-lui-adesso-dobbiamo-attaccarlo-2646046855.html", "http://www.procura.viterbo.it/default.aspx", "https://pagellapolitica.it/blog/show/235/caso-diciotti-che-cosa-rischia-salvini-e-perch%C3%A9", "https://www.adnkronos.com/fatti/cronaca/2020/05/23/palamara-salvini-sbagliato_R7o8TGitYzw1COQGqs0n1K.html", "https://www.youtube.com/watch?v=wlijfmZJ_o0", "https://youtu.be/wlijfmZJ_o0?t=129", "https://www.adnkronos.com/fatti/politica/2020/05/21/telefonata-mattarella-salvini-lettera-del-leader-della-lega_dCIaymbSzBYZqeF1Wk7fjP.html?refresh_ce", "https://www.quirinale.it/page/csm", "https://www.csm.it/web/palamara/scheda-consigliere", "https://www.areadg.it/elezioni-csm-2018/risultati", "https://www.ilpost.it/2020/05/22/palamara-intercettazioni-salvini/", "https://www.open.online/2019/06/11/chi-e-luigi-patronaggio-il-procuratore-che-fa-infuriare-matteo-salvini/", "http://www.procuracatania.it/menu_giudici.aspx?id_ufficio_giudiziario=1253&id_funzione_magistrato=51"]}
{"url": "https://facta.news/fuori-contesto/2020/05/26/non-e-vero-che-il-dottor-puro-dello-spallanzani-ha-detto-che-gli-asintomatici-non-contagiano/", "title": "Non \u00e8 vero che il dottor Vincenzo Puro dello Spallanzani ha detto che \u00abgli asintomatici non contagiano\u00bb", "content": ["L\u201911 maggio su Facebook \u00e8 stata pubblicata un\u2019 immagine che mostra una foto del dottor Vincenzo Puro \u2013 direttore del reparto di malattie infettive dell\u2019ospedale Spallanzani di Roma \u2013 e riporta una sua presunta dichiarazione riguardo agli asintomatici , cio\u00e8 quelle persone che pur avendo contratto il nuovo coronavirus Sars-Cov-2, non mostrano i sintomi della malattia Covid-19.", "Puro avrebbe dichiarato che \u00abgli asintomatici non contagiano, il virus non \u00e8 letale\u00bb.", "Si legge poi nell\u2019immagine, vista la presunta dichiarazione dell\u2019esperto, che l\u2019emergenza sanitaria in corso sarebbe una \u00abtruffa\u00bb.", "Questa \u00e8 una notizia fuorviante: le dichiarazioni rilasciate dal dott.", "Puro sono state modificate e decontestualizzate.", "Andiamo con ordine.", "L\u2019intervista a cui si fa riferimento nell\u2019immagine in questione \u00e8 quella rilasciata dal medico a Pomeriggio Cinque (trasmissione trasmessa da Mediaset) lo scorso 12 marzo.", "Le informazioni disponibili sul virus fornite dall\u2019esperto si riferiscono quindi a quella data.", "Riguardo agli asintomatici, Puro non ha sostenuto che essi non contagiano le altre persone, ma che sono poco contagiosi rispetto alle persone che presentano i sintomi della malattia.", "\u00abIl paziente asintomatico, in quanto asintomatico, emette poche goccioline da non poter andare a contaminare altre persone.", "Per cui \u00e8 ritenuta una modalit\u00e0 poco significativa di trasmissione perch\u00e9 se lui non tossisce, non starnutisce, la probabilit\u00e0 che elimini il virus che mi colpisca \u00e8 oggettivamente molto bassa\u00bb, ha precisato il dottore specificando poi che tutti, sintomatici e asintomatici, devono rispettare le misure di distanziamento sociale.", "Sulla pericolosit\u00e0 del virus, il direttore di malattie infettive dello Spallanzani non ha affermato che il virus \u00abnon \u00e8 letale\u00bb per nessuno, ma che \u00abforse \u00e8 stata sopravvalutata la gravit\u00e0\u00bb e ha dichiarato che \u00abtutti cerchiamo di ribadire che la maggior parte non sono casi gravi.", "Purtroppo vengono coinvolti tra quelli gravi le persone pi\u00f9 fragili, soprattutto quelle pi\u00f9 anziane, ma non \u00e8 che un virus letale\u00bb.", "Come si poteva leggere infatti nei dati ufficiali forniti dal Ministero della Salute di in quegli stessi giorni di marzo 2020 in Italia risultavano 10.590 persone positive al nuovo coronavirus e di queste 1.028 erano in terapia intensiva con una situazione clinica grave, mentre le restanti 9.562 erano ricoverate con sintomi\u00a0o in isolamento domiciliare.", "Inoltre, il 6 marzo era stato anche pubblicato un report dell\u2019Istituto superiore di Sanit\u00e0 dove si leggeva che in Italia l\u2019et\u00e0 media dei pazienti deceduti e positivi a Covid-19 era di 81 anni, in maggioranza uomini e in pi\u00f9 di due terzi dei casi avevano tre o pi\u00f9 patologie preesistenti."], "category": "Fuori Contesto", "publish_date": "2020-05-26", "tags": ["#verabot", "asintomatici", "covid-19", "spallanzani", "vincenzo puro"], "links": ["https://www.facebook.com/photo.php?fbid=10219997620469770&set=a.1018032330001&type=3&theater", "https://portale.fnomceo.it/cerca-prof/elenco.php", "http://www.ospedalebambinogesu.it/nuovo-coronavirus-cosa-significa-asintomatico#.XszYKRMzZQI", "https://www.mediasetplay.mediaset.it/article/pomeriggiocinque/spallanzani-vincenzo-puro-dobbiamo-aspettare-almeno-due-settimane_b100000478_a10636", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4204", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4163"]}
{"url": "https://facta.news/notizia-vera/2020/05/26/si-luca-parmitano-ha-dichiarato-di-sapere-del-nuovo-coronavirus-gia-a-novembre-e-poi-chiarito-che-si-e-trattato-di-un-lapsus/", "title": "S\u00ec, Luca Parmitano ha dichiarato di sapere del nuovo coronavirus gi\u00e0 a novembre (e poi chiarito che si \u00e8 trattato di un \u00ablapsus\u00bb)", "content": ["Il 26 maggio la redazione di Facta ha ricevuto via WhatsApp molte richieste di chiarimento in merito ad un articolo , pubblicato alle 20:29 del 25 maggio sul sito Dagospia , dal titolo \u00abil virus visto dallo spazio\u00bb dove vengono riportate alcune citazioni attribuite all\u2019astronauta italiano Luca Parmitano .", "Nell\u2019articolo si legge che Parmitano avrebbe dichiarato di essere stato a conoscenza dell\u2019epidemia da nuovo coronavirus gi\u00e0 a novembre 2019, mentre era in missione sulla Stazione Spaziale Internazionale.", "L\u2019ipotesi sollevata da Dagospia \u00e8 che le affermazioni di Parmitano, \u00abuno\u00bb leggiamo \u00abcon 25 anni di servizio e non un complottista\u00bb, confermerebbero le indiscrezioni per cui l\u2019intelligence americana avrebbe avvertito i Paesi alleati due mesi prima che la Cina annunciasse ufficialmente l\u2019esistenza del virus.", "\u00abA bordo abbiamo un collegamento quotidiano con le realt\u00e0 terrestri; abbiamo anche accesso alla rete Internet; possiamo comunicare con i centri di controllo, per cui gi\u00e0 da novembre avevamo iniziato a seguire i primi contagi, inizialmente soltanto nei paesi asiatici, poi proprio al mio rientro, i primi contagi in Europa\u00bb, avrebbe dichiarato il 25 aprile 2020, stando a Dagospia , Luca Parmitano nel corso di una puntata di Petrolio , trasmissione televisiva trasmessa su Rai 2 .", "Si tratta di una notizia vera.", "Parmitano ha effettivamente dichiarato, nel corso di una recente intervista televisiva, di aver studiato il propagarsi dell\u2019epidemia dallo spazio gi\u00e0 a novembre.", "Ma l\u2019astronauta, in seguito, in un post su Facebook, ha spiegato che si \u00e8 trattato di un lapsus, scusandosi per l\u2019errore e le sue conseguenze.", "Ricapitoliamo per completezza la vicenda.", "Qui \u00e8 possibile rivedere lo spezzone video dell\u2019intervista originale, postato alle 14:00 del 25 maggio sulla pagina Facebook di Petrolio : un collegamento con lo studio della trasmissione andato in onda la sera del 25 aprile 2020 che conferma la correttezza della citazione riportata da Dagospia .", "A seguito delle ipotesi di complotto createsi attorno al caso (oltre a quella sopra citata di Dagospia , qui e qui altri esempi), la sera del 25 maggio \u00e8 stato lo stesso Luca Parmitano a fare chiarezza su quanto in precedenza affermato, tramite il proprio profilo Facebook ufficiale.", "\u00abNell\u2019episodio in questione, parlando delle precauzioni prese durante il rientro dalla Stazione Spaziale Internazionale, ho erroneamento affermato che, come equipaggio, fossimo al corrente dell\u2019inizio del contagio pandemico gi\u00e0 a novembre\u00bb ha scritto l\u2019astronauta su Facebook.", "\u00abA bordo della ISS non utilizziamo il calendario, ma il Coordinated Universal Time (UTC) \u2013 ha precisato Parmitano \u2013 l\u2019anno inizia con il giorno 1 e finisce con il giorno 365, e gli eventi vengono eseguiti in base a questa pianificazione.", "Di conseguenza \u00e8 possibile confondere un mese con un altro poich\u00e8 non vi facciamo mai riferimento, ma utilizziamo il giorno UTC \u00bb.", "Nello stesso post l\u2019astronauta ha poi espressamente dichiarato di aver appreso del contagio insieme al resto del mondo, quando le agenzie giornalistiche e le grandi testate televisive hanno iniziato a parlarne, e che questo \u00e8 facilmente verificabile poich\u00e9 le comunicazioni tra la Terra e la Stazione Spaziale sono soggette al Freedom Of Information Act , \u00abuna legge che impone totale trasparenza e che tutte le comunicazioni siano registrate.", "Non \u00e8 possibile ricevere informazioni riservate\u00bb.", "Infine, per Parmitano l\u2019idea che i membri dell\u2019equipaggio in orbita fossero al corrente dell\u2019epidemia in anticipo rispetto all\u2019annuncio ufficiale della Cina sarebbe smentita dai fatti: \u00able operazioni di rientro della Spedizione 61 sono state svolte normalmente, senza alcuna ulteriore precauzione.", "Al contrario, quando la situazione pandemica si \u00e8 rivelata in tutta la sua gravit\u00e0, l\u2019equipaggio rientrato dalla Spedizione 62 \u00e8 stato isolato in quarantena per evitare possibili contagi\u00bb, ha ricostruito l\u2019astronauta.", "Quanto scritto sul profilo Facebook ufficiale di Parmitano \u00e8 stato ripostato sia in italiano (20:32 del 25 maggio) che in lingua inglese (21:08 del 25 maggio) sui canali ufficiali dell\u2019Agenzia Spaziale Europea.", "Anche la trasmissione Petrolio ha ripreso il post di Parmitano sulla propria bacheca, sottolineando che si \u00e8 trattato di un misunderstanding ."], "category": "Notizia Vera", "publish_date": "2020-05-26", "tags": ["complotto", "coronavirus", "covid-19", "esa", "luca parmitano", "nasa", "salute&benessere", "sars-cov-2", "spazio"], "links": ["https://donotlink.it/9aAMK", "http://www.esa.int/Science_Exploration/Human_and_Robotic_Exploration/Astronauts/Luca_Parmitano", "https://www.raiplay.it/programmi/petrolio", "https://www.facebook.com/watch/?v=245442103376831", "https://www.facebook.com/watch/?v=245442103376831", "https://donotlink.it/gxp5O", "https://donotlink.it/0VAyY", "https://www.facebook.com/pg/AstronautLucaParmitano/posts/?ref=page_internal", "https://www.foia.gov/", "https://www.nasa.gov/mission_pages/station/expeditions/expedition61/index.html", "https://www.nasa.gov/mission_pages/station/expeditions/expedition62/index.html", "https://twitter.com/ESA_Italia/status/1264987824169857024", "https://twitter.com/esa/status/1264996884185321472", "https://www.facebook.com/PetrolioRai2/"]}
{"url": "https://facta.news/notizia-falsa/2020/05/26/no-sergio-ramos-non-ha-mai-detto-che-lo-sappiamo-tutti-come-vince-la-juventus-in-italia/", "title": "No, Sergio Ramos non ha mai detto che \u00ablo sappiamo tutti come vince la Juventus in Italia\u00bb", "content": ["Il 19 maggio su Facebook \u00e8 stata pubblicata una foto del calciatore del Real Madrid Sergio Ramos accompagnata da una sua presunta dichiarazione che avrebbe rilasciato contro Giorgio Chiellini, difensore della Juventus, dopo la pubblicazione da parte del secondo del libro in cui parla anche del calciatore spagnolo.", "Ramos, stando a quanto pubblicato su Facebook, avrebbe detto: \u00abForse gli d\u00e0 fastidio che io ho giocato in un club storico, vincendo 4 Champions League, e in Nazionale 2 europei e un Mondiale.", "Lui?", "Ha vinto forse un paio di scudetti e una coppa nazionale\u2026 ma poi lo sappiamo tutti come vince la Juventus in Italia.", "Non servo io a spiegarlo\u00bb.", "Questa notizia non trova riscontro in nessuna testata nazionale e internazionale, n\u00e9 nei profili social del calciatore spagnolo ( qui , qui e qui ).", "Si tratta quindi di una notizia frutto di fantasia."], "category": "Notizia Falsa", "publish_date": "2020-05-26", "tags": ["giorgio chiellini", "sergio ramos"], "links": ["https://www.facebook.com/antijuventinismo/photos/a.162179877702210/637245040195689/?type=3&theater", "https://sport.sky.it/calcio/champions-league/2020/05/16/chiellini-ramos-salah-fallo", "https://twitter.com/sergioramos", "https://www.facebook.com/SergioRamosOficial", "https://www.instagram.com/sergioramos/?hl=it"]}
{"url": "https://facta.news/notizia-falsa/2020/05/26/la-notizia-importantissima-che-riguarda-vodafone-vittorio-colao-e-la-tecnologia-5g-e-una-bufala/", "title": "La \u00abnotizia importantissima\u00bb che riguarda Vodafone, Vittorio Colao e la tecnologia 5G \u00e8 una bufala", "content": ["Il 25 maggio la redazione di Facta ha ricevuto via WhatsApp molte segnalazioni in merito a un messaggio anonimo, virale attraverso l\u2019app di messaggistica, che metteva in allerta verso un\u2019iniziativa per mano della azienda di telefonia Vodafone la quale starebbe, stando al testo, proponendo un nuovo contratto telefonico attraverso i propri operatori per passare al 5G.", "Si tratterebbe di una \u00abtrappola\u00bb, avvisa il messaggio, che fa esplicito riferimento a presunti \u00abgravi effetti sulla salute\u00bb legati alla nuova rete per le telecomunicazioni.", "Il testo, molto lungo e dai toni informali (mescolando stampatello minuscolo e maiuscolo, per esempio, contiene diverse imprecisioni grammaticali e di punteggiatura), inizia con le parole \u00abNotizia importantissima che dovete fare girare assolutamente e anche alla svelta\u00bb.", "Nelle prime righe viene fatto il nome di Vittorio Colao, che viene presentato come \u00abamministratore delegato Vodafone Italia\u00bb ma anche, ad accendere i sospetti, come persona \u00aba capo della task force per la 5G\u00bb.", "In seguito, viene spiegato che il nuovo contratto, per proporre il quale gli utenti verrebbero presi \u00abd\u2019assalto\u00bb dai call center , \u00abpreveder\u00e0 il dimezzamento dei costi, a patto che \u2013 si legge \u2013 accettiate di passare dalla vostra attuale 4G alla 5G\u00bb.", "In questo modo, e cio\u00e8 facendo leva sui costi dei servizi, \u00abci fotteranno definitivamente con la 5G, perch\u00e8 se almeno la met\u00e0 della popolazione la accetter\u00e0 loro avranno la forza di introdurla definitivamente senza nemmeno il nostro consenso\u00bb, va avanti il messaggio.", "Si tratta di una serie di notizie infondate.", "La redazione di Facta ha contattato via email l\u2019 ufficio stampa di Vodafone Italia ed \u00e8 in attesa di un riscontro ufficiale alle accuse sollevate dal messaggio.", "Da subito possiamo per\u00f2 affermare che Vittorio Colao non \u00e8 pi\u00f9 amministratore delegato di Vodafone dal 2018, a differenza di quando sostenuto nel messaggio e come \u00e8 facile verificare consultando il suo profilo professionale su LinkedIn, il suo cv e come confermato da fonti di stampa che nel maggio 2018 coprirono la notizia.", "Qui anche un profilo di Colao ricostruito il 10 aprile 2020 da Il Post , proprio in occasione della sua nomina a dirigere la task force della cosiddetta \u201cFase 2 \u201d per la ricostruzione economica del Paese dopo l\u2019epidemia di Covid-19.", "Colao non \u00e8 quindi a capo della \u00abtask force per la 5G\u00bb menzionata nel messaggio in esame, che non esiste.", "In merito al 5G e a presunti effetti tossici sulla salute, la stessa Organizzazione mondiale della sanit\u00e0 \u00e8 intervenuta per sottolinearne l\u2019infondatezza.", "In particolare, nel contesto della pandemia, l\u2019Oms ha bollato il legame tra la rete per le telecomunicazioni 5G e la diffusione del virus come uno dei casi di disinformazione pi\u00f9 diffusi nel corso della pandemia, come abbiamo avuto modo di verificare pi\u00f9 volte anche noi di Facta (per esempio qui , qui , qui e qui )."], "category": "Notizia Falsa", "publish_date": "2020-05-26", "tags": ["#verabot", "5g", "complotto", "covid-19", "salute&benessere", "vodafone"], "links": ["http://www.vodafone.it/portal/Vodafone-Italia/Area-Stampa", "https://www.linkedin.com/in/vittorio-colao-974335102/", "http://www.cittametropolitana.milano.it/export/sites/default/portale/conosci_la_citta_metropolitana/Nomine/Avvisi-ATTIVI/doc_Idonei/CV-IDONEI-AVVISI-2018/CV-idonei-2018-Avvisi-4-BOCCONI-5-ESAE/CV-Colao_sito.pdf", "https://www.repubblica.it/economia/2018/05/15/news/colao_lascia_la_guida_di_vodafone_al_suo_il_cfo_nick_read-196430798/?ref=RHPPLF-BH-I0-C8-P1-S1.8-T1", "https://www.ilpost.it/2020/04/10/vittorio-colao-coronavirus-gruppo-lavoro-esperti/", "http://www.governo.it/it/articolo/conferenza-stampa-del-presidente-conte/14450", "http://www.governo.it/it/articolo/task-force-la-fase-2-il-comitato-di-esperti-materia-economica-e-sociale/14453", "https://www.who.int/news-room/q-a-detail/5g-mobile-networks-and-health", "https://www.who.int/emergencies/diseases/novel-coronavirus-2019/advice-for-public/myth-busters", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/04/15/il-video-il-corona-virus-smascherato-ora-sappiamo-cosa-lo-attiva-e-pseudoscienza/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://facta.news/storie/2020/04/21/le-posizioni-di-montagnier-sul-nuovo-coronavirus-sono-pseudoscienza/"]}
{"url": "https://facta.news/fuori-contesto/2020/05/27/la-ricorrente-storia-dei-lupi-in-fila-indiana-in-mezzo-alla-neve-riporta-delle-informazioni-false-ma-la-foto-e-vera/", "title": "La ricorrente storia dei lupi in fila indiana in mezzo alla neve riporta delle informazioni false ma la foto \u00e8 vera", "content": ["Il 23 maggio su Facebook \u00e8 stata pubblicata la foto di un branco di lupi che camminano in fila indiana in mezzo alla neve.", "Nel testo di accompagnamento alla foto si legge che i primi tre esemplari sarebbero malati e deboli e darebbero il ritmo al branco, dietro di loro ci sarebbero i cinque lupi pi\u00f9 forti che \u00abformano l\u2019avanguardia\u00bb, al centro della fila \u00ab11 lupe\u00bb, seguite poi da altri cinque lupi \u00abforti, a formare la retroguardia\u00bb.", "Infine, l\u2019ultimo lupo sarebbe il leader e avrebbe il compito di controllare e dare agli altri esemplari i comandi necessari.", "Le informazioni riportate sono prive di fondamento : la foto \u00e8 vera, mentre il testo che l\u2019accompagna \u00e8 frutto di fantasia.", "Andiamo con ordine.", "La foto \u00e8 stata scattata nel 2011 dal fotografo Chadden Hunter per la Bbc e mostra un branco di 25 lupi a caccia di bisonti nel Wood Buffalo National Park, in Canada.", "Come si legge nella didascalia ufficiale che accompagna la foto ( qui ), \u00abil branco, guidato dalla femmina alpha, viaggia su un\u2019unica fila attraverso la neve per risparmiare energie\u00bb.", "Il testo inventato, invece, che parla dei tre lupi malati, \u00e8 stato originariamente pubblicato il 16 dicembre 2015 dalla pagina Facebook del Parco nazionale Vanatori Neamt, riserva di bisonti in Romania, come ricostruito dal sito di fact-checking Butac .", "Sentito da Facta , LIFE WolfAlps EU \u2013 progetto europeo impegnato nel supportare la coesistenza fra i lupi e le attivit\u00e0 umane sulle Alpi \u2013 ha spiegato che questa falsa storia \u00e8 da loro ben conosciuta ( qui , ne avevamo gi\u00e0 parlato anche noi).", "LIFE WolfAlps EU ha precisato che il testo che accompagna la foto mescola elementi reali e falsi, con il risultato di creare \u00abun ingannevole effetto di verosimiglianza\u00bb.", "\u00c8 ad esempio vero che i lupi sono animali sociali e vivono in un branco che assume le sembianze di una \u00abcomplessa struttura sociale\u00bb in cui \u00abl\u2019accoppiamento, l\u2019allevamento dei cuccioli e il controllo del territorio sono svolti in maniera cooperativa e integrata\u00bb; \u00e8 anche vero, poi, che quando si trovano nella neve fresca i lupi camminano in fila indiana, scelta motivata dal tentativo di risparmiare le energie.", "\u00c8 per\u00f2 sbagliato pensare che questi animali formino \u00abuna societ\u00e0 di mutuo soccorso\u00bb, ci \u00e8 stato spiegato che si tratta piuttosto di \u00abun\u2019unit\u00e0 famigliare gerarchica\u00bb.", "Concludiamo, infine, con una curiosit\u00e0 italiana.", "Come visto sopra, la foto \u00e8 stata scattata in Canada e i lupi formano un branco piuttosto numeroso.", "In Italia, stando a quanto detto dal LIFE WolfAlps EU, questo non accade: \u00abci sono in media 4-5 individui per branco\u00bb.", "Il numero dei lupi in un branco nel nostro Paese pu\u00f2 variare tra i 2 e gli 11 esemplari a seconda del periodo dell\u2019anno ma solo \u00abraramente pu\u00f2 raggiungere dimensioni maggiori\u00bb."], "category": "Fuori Contesto", "publish_date": "2020-05-27", "tags": ["ambiente", "animali", "lupi"], "links": ["https://www.facebook.com/photo.php?fbid=290918738578984&set=gm.3062741373764375&type=3&theater", "https://www.politifact.com/factchecks/2019/nov/20/viral-image/facebook-posts-viral-wolf-pack-image-miscategorize/", "https://www.theguardian.com/environment/gallery/2011/oct/19/bbc-frozen-planet-in-pictures", "https://www.facebook.com/permalink.php?story_fbid=1659007647701735&id=1409065829362586&substory_index=0", "http://www.butac.it/il-branco-dei-lupi/", "https://www.facebook.com/pg/lifewolfalpseu/about/?ref=page_internal", "https://www.pagellapolitica.it/bufale/show/725/notizia-falsa-la-storia-della-fila-di-lupi-sulla-neve"]}
{"url": "https://facta.news/notizia-falsa/2020/05/21/no-larticolo-133-del-decreto-rilancio-non-contiene-una-norma-per-dare-18-milioni-ai-partiti/", "title": "No, l\u2019articolo 133 del Decreto Rilancio non contiene una norma per dare \u00ab18 milioni ai partiti\u00bb", "content": ["Gioved\u00ec 21 maggio la redazione di Facta ha ricevuto via WhatsApp una segnalazione che chiedeva di verificare le informazioni contenute in un video , pubblicato su Facebook il 14 maggio 2020, dal titolo \u00ab18 milioni di euro ai partiti\u00bb.", "Secondo l\u2019autore del video, l\u2019ex sindaco di Cerignola Franco Metta (dal 2019 il consiglio comunale del Paese in provincia di Foggia \u00e8 sciolto per infiltrazioni mafiose), il decreto-legge 19 maggio 2020 , meglio noto come decreto Rilancio, conterrebbe misure per dare \u00ab18 milioni di euro ai partiti\u00bb, mentre \u00abnon c\u2019\u00e8 una lira per la cassa integrazione e non ci sono soldi per le imprese\u00bb.", "Sempre secondo l\u2019ex amministratore locale, la norma sarebbe contenuta nell\u2019articolo 133 del provvedimento.", "Si tratta di una notizia falsa, generata da una bozza di decreto realmente circolata, ma gi\u00e0 vecchia al momento del video.", "Com\u2019\u00e8 possibile verificare a questo link , infatti, l\u2019articolo 133 del decreto Rilancio riguarda il \u00abdifferimento dell\u2019efficacia delle disposizioni in materia di imposta sul consumo dei manufatti con singolo impiego e di imposta sul consumo delle bevande edulcorate\u00bb, ovvero la tassazione di prodotti usa e getta e di bevande analcoliche in lattina.", "La falsa notizia trae origine dalla bozza del decreto Rilancio pubblicata l\u201911 maggio scorso dai principali quotidiani italiani, che raccontavano del presunto articolo 133 e dell\u2019anticipo del \u00abgettito derivante dal due per mille\u00bb ai partiti, la percentuale della quota Irpef che i contribuenti possono destinare a formazioni politiche o ad associazioni culturali.", "Un esborso complessivo di 18 milioni (la cifra citata da Metta nel video), da erogare entro il 31 agosto (e non a fine anno, come consuetudine).", "L\u2019emendamento in questione, in ogni caso, \u00e8 stato stralciato gi\u00e0 il 13 maggio 2020 in seguito all\u2019opposizione del Movimento 5 Stelle, che per statuto non percepisce la quota derivante dal due per mille.", "Si tratta insomma di una vecchia indiscrezione, gi\u00e0 superata al momento della pubblicazione del video."], "category": "Notizia Falsa", "publish_date": "2020-05-21", "tags": ["#verabot", "2x1000", "articolo 133", "coronavirus sars-cov-2", "covid-19", "movimento 5 stelle"], "links": ["https://www.facebook.com/franco.metta1/videos/566070400711280", "http://www.foggiatoday.it/cronaca/cerignola-comune-sciolto-mafia-relazione.html", "https://www.gazzettaufficiale.it/eli/id/2020/05/19/20G00052/sg", "http://www.governo.it/it/articolo/il-decreto-rilancio-gazzetta-ufficiale/14623", "http://www.governo.it/sites/new.governo.it/files/DL_20200520.pdf#page=163", "https://www.repubblica.it/politica/2020/05/11/news/decreto_rilancio_per_i_partiti_adempimenti_fiscali_rinviati_e_due_mille_per_anticpato_ad_agosto-256299886/", "https://www.openpolis.it/parole/cose-2x1000-ai-partiti/", "https://www.ilfattoquotidiano.it/2020/05/13/sono-le-venti-nove-nel-dl-rilancio-anche-una-norma-che-anticipava-i-soldi-del-2-per-mille-ai-partiti-inserita-dal-pd-e-stata-bloccata-dal-m5s/5800233/", "https://www.ilblogdellestelle.it/2014/04/i_partiti_vogliono_i_soldi_del_tuo_2_per_mille_il_m5s_no.html"]}
{"url": "https://facta.news/notizia-falsa/2020/05/21/no-luniversita-di-oxford-non-ha-istituito-una-borsa-di-studio-in-nome-di-manmohan-singh/", "title": "No, l\u2019universit\u00e0 di Oxford non ha istituito una borsa di studio in nome di Manmohan Singh", "content": ["Il 21 maggio la redazione di Facta ha ricevuto via WhatsApp diverse segnalazioni di un messaggio in lingua inglese diffuso attraverso app di messaggistica istantanea che sostiene che l\u2019universit\u00e0 di Oxford (Gran Bretagna) avrebbe istituito una borsa di studio in onore di Manmohan Singh , economista e primo Ministro dell\u2019India dal 2004 al 2014.", "\u00ab\u00c8 un momento di orgoglio per tutti gli Indiani\u00bb si legge, traducendo in italiano il testo, \u00abma non viene riportato da nessuna parte sui media indiani\u00bb.", "Il messaggio include anche una fotografia che ritrae Manmohan Singh camminare assieme ad altre due persone, un uomo e una donna.", "Si tratta di una notizia falsa che circola da pi\u00f9 di un anno.", "Non esiste alcuna borsa di studio dell\u2019Universit\u00e0 di Oxford intitolata all\u2019economista e politico indiano, come si pu\u00f2 facilmente verificare sul sito ufficiale consultando la lista completa delle borse di studio offerte dall\u2019universit\u00e0.", "Come abbiamo anticipato, messaggi fuorvianti con questo stesso testo circolano sui social da tempo, come dimostrano vari post su Facebook e su Twitter databili al 2017 e al 2018, e come conferma un articolo dei colleghi fact-checker indiani di The Quint , pubblicato il 1\u00b0 gennaio 2019.", "\u00c8 probabile che la bufala sia iniziata a circolare in seguito all\u2019istituzione di un programma di borse di studio per studenti indiani intitolato a Manmohan Singh da parte dell\u2019universit\u00e0 di Cambridge: in questo caso i fatti sono reali, l\u2019annuncio \u00e8 avvenuto nel 2009 e con decorrenza delle borse di studio a partire dal 2010, come testimonia una nota dell\u2019universit\u00e0 in questione.", "Inoltre, in questa circostanza, non \u00e8 tra l\u2019altro vero che i media indiani avevano ignorato la notizia: ne avevano ad esempio parlato qui e qui .", "Aggiungiamo poi che la foto originale rispetto a quella allegata al messaggio \u00e8 disponibile nell\u2019archivio fotografico per la stampa Getty Images , con la didascalia \u00abaccompagnato da un funzionario giapponese, l\u2019ex primo ministro indiano Manmohan Singh e sua moglie Gursharan Kaur si dirigono per una sessione fotografica presso il Palazzo Imperiale il 5 novembre 2014.", "Singh ha ricevuto il Grand Cordon dell\u2019Ordine dei fiori di Paulonia a palazzo il 5 novembre\u00bb.", "Dunque, nonostante l\u2019immagine ritragga realmente Manmohan Singh in un\u2019occasione formale, non vi \u00e8 nulla a che fare con una presunta borsa di studio presso un\u2019universit\u00e0 inglese ma si tratta di un incontro ufficiale avvenuto in Giappone."], "category": "Notizia Falsa", "publish_date": "2020-05-21", "tags": ["india", "oxford university"], "links": ["https://www.britannica.com/biography/Manmohan-Singh", "https://www.ox.ac.uk/admissions/graduate/fees-and-funding/fees-funding-and-scholarship-search/scholarships-a-z-listing?wssl=1", "https://donotlink.it/EWE5k", "https://donotlink.it/gxqoG", "https://www.thequint.com/news/webqoof/no-oxford-university-doesnt-offer-scholarships-in-manmohan-singhs-name", "https://www.cambridgetrust.org/news/2010/manmohan-singh-undergraduate-scholarships-for-2010", "https://www.thehindu.com/todays-paper/Cambridge-announces-Manmohan-scholarships/article16350592.ece", "https://timesofindia.indiatimes.com/india/University-of-Cambridge-announces-Dr-Manmohan-Singh-Scholarships/articleshow/6815659.cms", "https://www.gettyimages.it/detail/fotografie-di-cronaca/escorted-by-a-japanese-official-former-indian-fotografie-di-cronaca/458417854?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643"]}
{"url": "https://facta.news/notizia-falsa/2020/05/21/no-il-ministero-della-salute-non-sta-autorizzando-il-microchip-sotto-pelle-su-2-500-persone-tra-milano-e-roma/", "title": "No, il Ministero della Salute non sta autorizzando \u00abil microchip sotto pelle su 2.500 persone tra Milano e Roma\u00bb", "content": ["Il 20 maggio la redazione di Facta ha ricevuto via WhatsApp molte richieste di verifica di un articolo , pubblicato dal blog oasisana.com [1], dal titolo \u00abMinistero della Salute autorizzer\u00e0 il microchip sotto pelle su 2.500 persone tra Milano e Roma: \u201ccambieranno vita\u201d, dice la lobby transumanista\u00bb.", "L\u2019articolo, pubblicato il 15 maggio, sostiene che il sito euronews.com avrebbe dato la notizia secondo la quale Roberto Speranza , attuale ministro della Salute, starebbe autorizzando \u00abil chip sottocutaneo da impiantare entro la fine dell\u2019anno su 2.500 persone tra Milano e Roma.", "Vite smart in smart city\u00bb si legge nel testo.", "Secondo Oasisana , un\u2019azienda italiana sarebbe in attesa dell\u2019approvazione delle autorit\u00e0 sanitarie e del Ministero della Salute e avrebbe in previsione di poter impiantare i chip sottocutanei \u00abin circa 2.500 soggetti nei primi sei-otto mesi\u00bb ma, allerta il blog \u00abanche senza la certificazione del Ministero della Salute, Biohax Italia [questo il nome dell\u2019azienda, n.d.r. ] \u00e8 gi\u00e0 riuscita a inserire questi chip in alcune centinaia di persone con l\u2019aiuto di un centro medico\u00bb.", "Si tratta di una serie di notizie prive di fondamento e fuorvianti.", "Andiamo con ordine.", "Innanzitutto, non esiste alcuna traccia di un\u2019iniziativa che preveda l\u2019autorizzazione all\u2019impianto di microchip su esseri umani sul sito del Ministero della Salute.", "Le uniche comunicazioni ufficiali da parte del Ministero della Salute che includono il termine \u00abmicrochip\u00bb riguardano l\u2019iscrizione anagrafica di cani, gatti e furetti.", "La redazione di Facta ha contattato l\u2019ufficio stampa del Ministero per ulteriori chiarimenti ed \u00e8 in attesa di una risposta ufficiale.", "La notizia di un\u2019iniziativa di questo tipo da parte dello Stato italiano non trova inoltre riscontro in nessuna testata nazionale e locale, mentre \u00e8 stata riportata in questi giorni da alcuni siti ( qui e qui , per esempio) che gi\u00e0 hanno mostrato in altre occasioni di essere veicolo di disinformazione ( qui e qui , rispettivamente).", "Lo stesso blog Oasisana , aggiungiamo, si \u00e8 fatto promotore in pi\u00f9 di un\u2019occasione ( qui e qui sono reperibili i nostri articoli) di bufale a tema tecnologico.", "Passando agli altri contenuti riportati da oasisana.com , leggiamo che anche l\u2019articolo citato, (quello su euronews.com ) fa s\u00ec riferimento all\u2019azienda Biohax Italia, ma in nessun punto si legge che Roberto Speranza, o in generale il Ministero della Salute, starebbe autorizzando il chip sottocutaneo da impiantare entro la fine dell\u2019anno: ci\u00f2 che si legge \u00e8 che l\u2019azienda \u00e8 \u00abin attesa dell\u2019approvazione delle autorit\u00e0 sanitarie e del Ministero della Salute\u00bb, che \u00e8 ben altra cosa.", "Ma veniamo alle specifiche dell\u2019azienda in questione.", "Da un sito dedicato alle startup e ai loro finanziatori, apprendiamo dell\u2019esistenza di una startup dal nome Biohax International, con sede in Svezia.", "Il sito web cui rimanda la pagina Facebook di Biohax International \u00e8 per\u00f2 fuori uso e non ci aiuta nell\u2019approfondimento.", "Al nome Biohax Italia non corrisponde alcun sito web, ma solo una pagina Facebook che riporta le informazioni di un\u2019azienda che si definisce \u00ableader mondiale nella creazione e nell\u2019impianto di chip sottocutanei\u00bb.", "L\u2019ultimo post pubblicato sulla pagina risale al 25 aprile 2019, quindi il profilo social non \u00e8 in alcun modo utile a risalire ad eventuali dichiarazioni recenti dei leader dell\u2019azienda, o a comprenderne i piani per il prossimo futuro, n\u00e9 fa chiarezza in merito alle \u00abcentinaia di persone che avrebbero gi\u00e0 effettuato l\u2019impianto in un centro medico\u00bb.", "Non \u00e8 dato sapere, per esempio, nemmeno se si tratti di cittadini e un centro medico italiani.", "La redazione di Facta si \u00e8 messa telefonicamente in contatto con Biohax Italia, e in particolare con Eric Larsen , presidente esecutivo di Biohax Italia, citato sia da Oasisana e euronews.com , che ha confermato di aver rilasciato in due occasioni interviste a quest\u2019ultima in merito alla sua recente partecipazione a un evento ( qui il suo contributo), ma spiega di avere delle precisazioni da fare su come il suo intervento \u00e8 stato riportato.", "\u00abQuello che ho spiegato e che ribadisco, \u00e8 che noi stiamo andando avanti con questa tecnologia \u2013 spiega Larsen \u2013 ma siamo ancora in una fase embrionale, dove stiamo testando i materiali di cui i microchip sono fatti, e non siamo ancora neanche lontanamente arrivati a poter chiedere un\u2019autorizzazione all\u2019Istituto Superiore di Sanit\u00e0 (organo tecnico-scientifico che lavora sotto la vigilanza del Ministero della Salute, n.d.r. )\u00bb.", "Insomma: non solo il microchip non \u00e8 vicino all\u2019approvazione, come farebbe intendere invece Oasisana , ma stando alle affermazioni dell\u2019azienda in questione la domanda per l\u2019approvazione del dispositivo non \u00e8 nemmeno stata ancora inoltrata alle autorit\u00e0 competenti: \u00abnon c\u2019\u00e8 nessuna intesa con il Ministero della Salute, non credo sappiano neanche della nostra esistenza in questo momento\u00bb, sottolinea Larsen.", "Che ci fa sapere, inoltre, che non \u00e8 vero che anche senza la certificazione del Ministero della Salute, Biohax Italia sarebbe gi\u00e0 riuscita a inserire questi chip in alcune centinaia di persone con l\u2019aiuto di un centro medico: \u00abBiohax Italia non ha installato n\u00e9 dato via libera all\u2019installazione.", "Abbiamo un unico campione del microchip in Italia, al momento, e non \u00e8 stato ancora installato \u2013 precisando comunque che \u2013 ci sono anche altre aziende nel mondo che trattano questo tipo di prodotti, e se ci sono persone che lo hanno gi\u00e0 installato, potrebbero averlo acquistato online all\u2019estero, o su Biohax International o altre aziende, ed averlo installato in maniera indipendente\u00bb.", "Sui media Biohax \u00e8 stata oggetto di attenzione in pi\u00f9 occasioni, l\u2019ultima delle quali (prima di questo caso) \u2013 ci riferiamo all\u2019Italia \u2013 il 12 febbraio all\u2019interno della sezione economia dell\u2019agenzia Ansa , con un breve articolo sulla possibilit\u00e0 di utilizzare microchip sottocutanei (una tecnologia che, precisiamo, esiste davvero ) per pagare in modalit\u00e0 contactless , senza uso di carte di credito, nel settore turistico.", "Nel testo si apprende che il servizio sarebbe gi\u00e0 disponibile (per mano di Biohax International) per Paesi come la Svezia e gli Usa , mentre in Italia e in Giappone l\u2019azienda starebbe lavorando per creare accordi.", "Ma ancora una volta, sottolineiamo, nessun link o riferimento ufficiale a un piano gi\u00e0 definito per l\u2019impianto su 2.500 cittadini di Milano e Roma o, pi\u00f9 in generale, in Italia, attraverso un accordo tra Biohax Italia e il Ministero della Salute.", "\u00ab\u00c8 vero che questa tecnologia \u00e8 gi\u00e0 applicata in Svezia, per esempio, da parte di Biohax International di cui siamo partner \u2013 precisa Larsen \u2013 ma noi di Biohax Italia non abbiamo accesso a certificazioni svedesi, in ogni nazione bisogna procedere con le proprie certificazioni per poi richiedere l\u2019autorizzazione in commercio all\u2019Unione Europea\u00bb.", "Sui microchip sottocutanei circolano da anni bufale di matrice complottista.", "Segnaliamo, solo nelle ultime settimane, quella (che abbiamo trattato ad aprile) secondo la quale esisterebbe un disegno di legge gi\u00e0 siglato per l\u2019impianto sottocutaneo in tutti i cittadini italiani entro i prossimi due anni, o in merito un progetto cosiddetto \u00abZero Borders Europeo\u00bb (anche questo, gi\u00e0 smentito i primi di maggio).", "O ancora, a livello pi\u00f9 globale, quella che riguarda uno dei presunti piani dell\u2019imprenditore e filantropo Bill Gates , al centro di molti articoli e messaggi di disinformazione a tema salute nel corso dell\u2019epidemia di Covid-19 .", "[1] Precisiamo che il sito oasisana.com non \u00e8 una testata giornalistica registrata, come confermato anche in un \u00ab discalimer \u00bb (probabile refuso: il termine corretto \u00e8 disclaimer ) riportato sul sito stesso.", "Si tratta di un sito gestito, leggiamo, da \u00abun gruppo umano di professionisti, terapeuti e cultori di discipline bionaturali che propone la giusta sintesi rigenerante e detossificante di medicina naturale e informazione Consapevole\u00bb.", "Non si tratta, quindi, di un sito di riferimento medico-scientifico."], "category": "Notizia Falsa", "publish_date": "2020-05-21", "tags": ["#verabot", "complotto", "microchip", "ministero della salute", "salute&benessere"], "links": ["https://donotlink.it/67pYX", "https://donotlink.it/W9OoG", "http://www.salute.gov.it/portale/ministro/p4_3.jsp?lingua=italiano&label=ministro", "http://www.salute.gov.it/portale/home.html", "http://cerca.ministerosalute.it/search?ulang=it&proxystylesheet=defaultPORT_front-end&access=p&wc=200&ud=1&entqr=3&output=xml_no_dtd&filter=p&q=microchip&site=default_collection&wc_mc=1&oe=UTF-8&client=defaultPORT_front-end&ie=UTF-8&entqrm=0&sort=date%3AD%3AS%3Ad1", "https://donotlink.it/YR4Ne", "https://donotlink.it/JM0mL", "https://facta.news/notizia-falsa/2020/05/11/non-e-vero-che-il-governo-vieta-le-messe-ma-permette-la-preghiera-islamica-in-moschea/", "https://facta.news/notizia-falsa/2020/05/12/non-e-vero-che-una-circolare-del-ministero-della-salute-vieta-le-autopsie-sui-morti-di-covid-19/", "https://facta.news/notizia-falsa/2020/05/12/non-e-vero-che-secondo-il-parlamento-ue-il-5g-accelera-la-pandemia-di-covid-19/", "https://facta.news/fuori-contesto/2020/04/08/no-la-foto-di-alcuni-alberi-abbattuti-in-una-piazza-non-centra-con-la-rete-5g/", "https://www.f6s.com/biohaxinternational/about", "https://www.facebook.com/pg/BiohaxInternational/about/?ref=page_internal", "http://www.biohax.tech/?fbclid=IwAR3ZXpi6wESKUn51OepnGH5_E_5CHSfN5MxqY8wkFMDoh5cdTpo93UeQ49s", "https://www.facebook.com/pg/biohaxItalia/posts/", "https://www.facebook.com/pg/biohaxItalia/about/?ref=page_internal", "https://www.linkedin.com/in/ericlarsen1989/?originalSubdomain=it", "https://www.buytourismonline.com/speaker/eric-larsen/", "https://www.buytourismonline.com/programma/verso-industria-cash-free/", "https://www.ansa.it/sito/notizie/economia/criptovalute/2020/02/12/ict-pagare-con-microchip-sottopelle-a-bto-startup-biohax_d1ab1da6-cd5f-43af-a18a-79e5c1a05329.html", "https://arstechnica.com/features/2018/01/a-practical-guide-to-microchip-implants/", "https://www.economist.com/europe/2018/08/02/why-swedes-are-inserting-microchips-into-their-bodies", "https://www.nytimes.com/2017/07/25/technology/microchips-wisconsin-company-employees.html", "https://facta.news/notizia-falsa/2020/04/23/no-non-e-stato-approvato-un-disegno-di-legge-per-impiantare-un-microchip-sottocutaneo-agli-italiani/", "https://facta.news/notizia-falsa/2020/05/05/no-non-ce-nessun-sistema-zero-borders-europeo-e-il-microchip-sottocutaneo-non-centra/", "https://facta.news/storie/2020/05/14/perche-bill-gates-e-diventato-il-bersaglio-perfetto-per-le-bufale-sul-coronavirus/", "https://facta.news/tag/bill-gates/", "https://facta.news/tag/covid-19/", "https://oasisana.com/informazioni/", "https://www.garzantilinguistica.it/ricerca/?q=disclaimer"]}
{"url": "https://facta.news/notizia-falsa/2020/05/20/no-ikea-non-sta-regalando-buoni-per-un-valore-di-250-euro/", "title": "No, Ikea non sta regalando buoni per un valore di 250 euro", "content": ["Il 20 maggio la redazione di Facta ha ricevuto via WhatsApp alcune richieste di verifica di un messaggio che promuove dei presunti \u00abbuoni del valore di \u20ac 250\u00bb che sarebbero forniti dalla multinazionale del settore arredamento Ikea \u00abper aiutare la ripresa dei consumi\u00bb.", "Il messaggio \u00e8 accompagnato da un link che reindirizza alla pagina https://lkea.rnrn.club, che per\u00f2 non ha niente a che vedere con il sito ufficiale dell\u2019azienda svedese; invitiamo quindi i nostri lettori a non cliccarci.", "Il collegamento ipertestuale rimanda ad un questionario in apparenza innocuo (\u00abper partecipare rispondi a 3 semplici domande\u00bb, si legge) dove per\u00f2, al termine delle domande, viene chiesto di inserire dati sensibili tra i quali gli estremi della propria carta di credito.", "Si tratta di una notizia che non trova conferma in nessun comunicato o canale social ufficiali di Ikea.", "Inoltre, era gi\u00e0 successo in passato che il nome dell\u2019azienda venisse utilizzato per vere e proprie truffe ai danni degli utenti, smentite poi da Ikea e dalla Polizia Postale.", "Segnaliamo infine che nell\u2019ultimo mese sono circolate in pi\u00f9 occasioni bufale analoghe che hanno coinvolto altri grandi marchi come Lidl , Esselunga , Conad , Coop e Crai ."], "category": "Notizia Falsa", "publish_date": "2020-05-20", "tags": ["buoni sconto", "buoni spesa", "ikea"], "links": ["https://www.ikea.com/", "https://www.ikea.com/it/it/this-is-ikea/newsroom/comunicati-stampa-pub4f136bcb", "https://www.facebook.com/IKEAItalia/", "https://www.altroconsumo.it/hi-tech/smartphone/news/buono-ikea-500-euro", "https://facta.news/notizia-falsa/2020/05/04/no-lidl-non-sta-regalando-buoni-spesa-per-un-valore-di-250-euro/", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/", "https://facta.news/notizia-falsa/2020/04/16/no-crai-non-ha-annunciato-che-regalera-a-tutti-un-coupon-di-500e/"]}
{"url": "https://facta.news/notizia-falsa/2020/05/20/non-e-vero-che-un-ragazzo-di-27-anni-e-stato-massacrato-per-divertimento-da-un-gruppo-di-migranti/", "title": "Non \u00e8 vero che un ragazzo di 27 anni \u00e8 stato \u00abmassacrato per divertimento\u00bb da un \u00abgruppo di migranti\u00bb", "content": ["Il 19 maggio il sito Notizie Universali ha pubblicato un articolo dal titolo \u00abGruppo di migranti pesta un 27enne: \u201cMassacrato per divertimento\u201d, ora \u00e8 costretto a deglutire cibi liquidi.\u00bb.", "Nel testo si legge che una donna di Taranto (Puglia) su Facebook avrebbe scritto in un post che il marito sarebbe stato aggredito mentre tornava a casa dal lavoro da un gruppo di immigrati \u00abper puro divertimento\u00bb.", "Questa notizia \u00e8 stata pubblicata per la prima volta a dicembre 2019 e smentita lo stesso mese dalle indagini delle forze dell\u2019ordine.", "Andiamo con ordine.", "Il post Facebook in cui si denuncia l\u2019accaduto risale al 5 dicembre 2019, come si pu\u00f2 verificare qui .", "La notizia della presunta aggressione era stata ripresa il giorno successivo anche da Il Giornale .", "Le successive indagini delle forze dell\u2019ordine, anche in base a delle immagini registrate da alcune telecamere di sorveglianza, hanno per\u00f2 rivelato che l\u2019uomo non era stato aggredito ma era accidentalmente caduto a terra dopo aver perso i sensi ( qui e qui ).", "Il Giornale ha successivamente pubblicato un secondo articolo in cui l\u2019aggressione viene smentita."], "category": "Notizia Falsa", "publish_date": "2020-05-20", "tags": ["aggressione", "immigrati"], "links": ["http://archive.is/BXhcG", "https://www.bufale.net/sono-una-moglie-tarantina-di-28-anni-mio-marito-e-stato-preso-a-calci-e-pugni-da-uomini-di-colore/", "https://www.ilgiornale.it/news/cronache/taranto-viene-aggredito-e-moglie-pubblica-post-su-facebook-1795185.html", "https://www.corriereditaranto.it/2019/12/20/aveva-denunciato-aggressione-da-extracomunitari-tutto-falso/?fbclid=IwAR3Up6GxsKaXAb0CQyzJBOu2LLoFuQM2M2L-NqVz8rN_j251vEocWvFe818", "https://www.lagazzettadelmezzogiorno.it/news/taranto/1194870/taranto-ferito-sono-stato-picchiato-da-due-uomini-di-colore-ma-si-era-inventato-tutto.html", "https://www.ilgiornale.it/news/cronache/taranto-aveva-detto-essere-stato-aggredito-non-era-vero-1802372.html"]}
{"url": "https://facta.news/notizia-vera/2020/05/20/jole-santelli-ha-detto-che-con-40-gradi-allombra-tutti-avranno-una-temperatura-superiore-ai-37-gradi-ma-ha-torto/", "title": "Jole Santelli ha detto che \u00abcon 40 gradi all\u2019ombra tutti avranno una temperatura superiore ai 37 gradi\u00bb (ma ha torto)", "content": ["Marted\u00ec 19 maggio la redazione di Facta ha ricevuto via WhatsApp una segnalazione che chiedeva di verificare una dichiarazione, attribuita alla presidente della Regione Calabria Jole Santelli, secondo cui \u00abcon 40 gradi all\u2019ombra tutti avranno una temperatura superiore ai 37 gradi\u00bb.", "Il virgolettato farebbe riferimento alle misure previste dal governo Conte II vista l\u2019emergenza Covid-19 per l\u2019accesso agli stabilimenti balneari (allegato 10 del Dpcm 17 maggio 2020), che tra le altre cose includono la misurazione della temperatura corporea all\u2019ingresso.", "Con una temperatura esterna di 40 gradi \u2013 \u00e8 questa l\u2019obiezione di Santelli \u2013 la temperatura corporea non pu\u00f2 che superare i 37 gradi (la soglia limite per accedere agli stabilimenti \u00e8 stata fissata a 37,5 gradi).", "Nonostante non siano disponibili prove video della dichiarazione, la frase \u00e8 stata realmente pronunciata da Santelli lo scorso 17 maggio, nel corso di un\u2019intervista rilasciata a Sky Tg24.", "Anche se nel video pubblicato su Facebook dalla governatrice il passaggio non compare, la dichiarazione \u00e8 testimoniata dai virgolettati (non smentiti) riportati da Ansa, AdnKronos , dall\u2019edizione cartacea del Fatto Quotidiano e da Il Riformista .", "Ma veniamo alla fondatezza delle informazioni presenti nell\u2019affermazione di Santelli.", "Non esiste alcun automatismo tra l\u2019aumento della temperatura esterna e quello della temperatura corporea nell\u2019uomo e questo per via del meccanismo di termoregolazione , che tende a mantenere costante la temperatura dell\u2019organismo nei mammiferi.", "Si tratta di un sistema involontario controllato dal sistema nervoso autonomo, che attiva meccanismi di dissipazione termica come la sudorazione e la vasodilatazione cutanea, in grado di assicurare al corpo umano una temperatura costante vicina ai 36,8 gradi.", "Quanto al sistema di misurazione della temperatura corporea all\u2019ingresso degli stabilimenti balneari, questo avverr\u00e0 per mezzo di termoscanner , uno strumento che rileva le radiazioni infrarosse emesse dal corpo umano.", "Pi\u00f9 aumenter\u00e0 la temperatura interna, maggiore sar\u00e0 la quantit\u00e0 di radiazioni emesse, un meccanismo che assicura tempi rapidi di misurazione e un margine di errore non troppo elevato.", "Sar\u00e0 la temperatura interna ad essere misurata, dunque, e non quella della superficie cutanea (che pu\u00f2 variare in base alle condizioni ambientali)."], "category": "Notizia Vera", "publish_date": "2020-05-20", "tags": ["#verabot", "covid-19", "jole santelli", "regione calabria", "stabilimenti balneari"], "links": ["https://anci.lombardia.it/documenti/9969-Dpcm_20200517_allegati.pdf#page=50", "https://anci.lombardia.it/documenti/9969-Dpcm_20200517_allegati.pdf#page=100", "https://www.facebook.com/watch/?v=2694513690792229", "https://www.adnkronos.com/fatti/politica/2020/05/17/fase-santelli-misurare-febbre-nei-lidi-con-gradi-sembra-barzelletta_xpmENjcNt88cJEYqGs0YPN.html?refresh_ce", "https://www.ilriformista.it/la-gaffe-delle-governatrice-della-calabria-santelli-con-40-gradi-allombra-tutti-avranno-la-temperatura-oltre-i-37-100289/?refresh_ce", "http://www.treccani.it/enciclopedia/termoregolazione_%28Dizionario-di-Medicina%29/", "http://www.governo.it/it/coronavirus-misure-del-governo", "https://biomedicalcue.it/covid19-termoscanner-temperatura-corporea/19338/"]}
{"url": "https://facta.news/notizia-vecchia/2020/05/20/la-notizia-del-padre-che-tortura-moglie-e-figlio-con-scariche-elettriche-e-del-2015/", "title": "La notizia del padre che tortura moglie e figlio \u00abcon scariche elettriche\u00bb \u00e8 del 2015", "content": ["Avvisiamo i nostri lettori che questo articolo contiene contenuti sensibili che riguardano il maltrattamento di donne e minori Il 19 maggio il sito Notizie 24 Ore ha pubblicato un articolo dal titolo \u00abAlgerino tortura moglie e figli con scariche elettriche e morsi, poi esclama: \u201cIn Italia faccio quello che voglio, esco dopo un giorno\u201d\u00bb.", "Nel testo si legge che in Campania un uomo di 47 anni \u00abdi origini algerine\u00bb avrebbe maltrattato e torturato ripetutamente moglie e figli anche \u00abcon scosse elettrice\u00bb.", "La donna, continua l\u2019articolo, avrebbe denunciato il marito e quest\u2019ultimo, dopo essere stato arrestato dalle forze dell\u2019ordine, avrebbe esclamato: \u00abIn Italia faccio quello che voglio, esco dopo un giorno\u00bb.", "Questa notizia risale a cinque anni fa ma \u00e8 stata pubblicata recentemente senza un chiaro riferimento temporale che permetta al lettore di capire quando il fatto si \u00e8 verificato realmente.", "Notizia 24 Ore ha ripreso in parte e inserendo alcune modifiche un articolo pubblicato il 4 ottobre 2015 dal sito Baritalia News , come si pu\u00f2 verificare qui .", "La dichiarazione dell\u2019uomo di 47 anni riportata da Notizie 24 Ore \u2013 \u00abIn Italia faccio quello che voglio, esco dopo un giorno\u00bb \u2013 non \u00e8 presente nell\u2019articolo originario di Baritalia News e non trova riscontro nelle altre testate nazionali e locali che all\u2019epoca avevano trattato la notizia ( qui , qui , qui , qui , qui , qui , qui e qui )."], "category": "Notizia Vecchia", "publish_date": "2020-05-20", "tags": ["algerino", "scariche elettriche", "tortura"], "links": ["http://archive.is/vgtyd", "https://www.baritalianews.it/20666/2015/10/04/napoli-12enne-torturato-dal-padre-algerino-con-scariche-elettriche/", "https://www.adnkronos.com/fatti/cronaca/2015/10/04/orrore-napoli-maltratta-moglie-tortura-figlio-con-scariche-elettriche_Bi6PWywR8ZlT1KPklNIILM.html", "https://www.ilmattino.it/napoli/cronaca/giugliano_tortura_figlio_napoli_scariche_elettriche/notizie/1602722.shtml", "https://www.ilgiornalelocale.it/2015/10/tortura-il-figlio-con-scariche-elettriche-e-secchi-di-acqua-gelata-arrestato/", "https://www.napolitoday.it/cronaca/tortura-figlio-scariche-elettriche.html", "https://www.ilfattoquotidiano.it/2015/10/04/napoli-torturava-figlio-con-secchi-dacqua-gelata-e-scosse-arrestato-algerino/2093405/", "https://www.ilsecoloxix.it/italia/2015/10/04/news/napoli-a-12-anni-torturato-dal-padre-con-scariche-elettriche-e-acqua-gelata-1.31693171", "https://napoli.repubblica.it/cronaca/2015/10/04/news/napoli_12enne_costretto_al_freddo_e_torturato_con_scariche_elettriche_un_arresto-124288874/", "https://www.vesuviolive.it/ultime-notizie/112313-scariche-elettriche-torture-e-abusi-arrestato-padre-dellorrore-nel-napoletano/"]}
{"url": "https://facta.news/notizia-falsa/2020/05/20/no-le-morti-per-covid-19-non-sono-provocate-da-errori-medici-e-il-premio-conferito-a-stefano-montanari-non-e-un-riconoscimento-scientifico/", "title": "No, le morti per Covid-19 non sono provocate da \u00aberrori medici\u00bb (e il premio conferito a Stefano Montanari non \u00e8 un riconoscimento scientifico)", "content": ["Mercoled\u00ec 20 maggio la redazione di Facta ha ricevuto diverse segnalazioni via WhatsApp che chiedevano di verificare le informazioni contenute in un articolo pubblicato il 19 maggio 2020 sul blog del consulente di web marketing Loris Palmerini (autore particolarmente attivo nel campo no-vax ), dal titolo \u00abScoperta la causa delle morti per \u201cCovid-19\u201d sono stati errori medici \u2013 Il virus non uccide\u00bb.", "La tesi principale dell\u2019articolo \u00e8 che la Covid-19 non sia la causa di morte dei pazienti deceduti nell\u2019emergenza sanitaria in corso, ma che questa sia da rintracciare nella \u00abtromboembolia polmonare\u00bb provocata dalla Covid-19.", "Tale causa non sarebbe stata diagnosticata negli ospedali, conducendo a quello che viene descritto come un \u00aberrore medico\u00bb.", "Secondo Palmerini, questa \u00abscoperta\u00bb \u00e8 stata effettuata dagli scienziati bolognesi Stefano Montanari e Antonietta Gatti, mai ascoltati dal governo perch\u00e9, si legge, \u00abGatti e Montanari criticano da tempo l\u2019abuso delle vaccinazioni, e i consulenti del governo sono un banda che vuole assolutamente il vaccino\u00bb.", "L\u2019affidabilit\u00e0 della scoperta sarebbe tuttavia testimoniata da un \u00abpremio internazionale\u00bb che darebbe quindi credito ai risultati raggiunti.", "La notizia degli \u00aberrori medici\u00bb come causa delle morti per Covid-19 \u00e8 falsa e basata su informazioni scientificamente infondate.", "Il \u00abpremio internazionale\u00bb ricevuto da Montanari e Gatti invece esiste davvero, ma non si tratta di un riconoscimento scientifico, bens\u00ec del titolo titolo di \u00abHero of Humanity\u00bb (\u00aberoe dell\u2019umanit\u00e0\u00bb) assegnato dalla sezione italiana di un\u2019organizzazione pugilistica.", "Ma andiamo con ordine.", "Stefano Montanari ha una laurea in Farmacia e gestisce un\u2019attivit\u00e0 di diagnostica che egli stesso definisce un \u00ablaboratorio di ricerca ed un\u2019azienda di consulenze tecniche e scientifiche nei settori della medicina, dell\u2019industria e dell\u2019ecologia\u00bb.", "\u00c8 anche un divulgatore scientifico, diventato nel tempo il punto di riferimento dei gruppi contrari alla vaccinazione obbligatoria.", "Insieme alla moglie Antonietta Gatti (laureata in fisica), dalla seconda met\u00e0 di aprile Montanari sostiene sul suo blog che l\u2019emergenza Covid-19 sia fortemente amplificata dai media e che \u00abgl\u2019infetti da Coronavirus muoiono di tromboembolia polmonare\u00bb, evidenza che dovrebbe \u00abessere sotto gli occhi di tutti coloro che non hanno fette di prosciutto sugli occhi\u00bb.", "A supporto della tesi, Montanari cita il dato secondo cui \u00able concentrazioni di malati si trovano dove l\u2019ambiente \u00e8 pi\u00f9 saturo di polveri e dove si sono vaccinati a tappeto gli abitanti, ricordando che i vaccini sono inquinati da particelle\u00bb, tutti fattori secondo Montanari in grado di favorire \u00abla formazione di trombi\u00bb e che potrebbero essere curati con della semplice eparina.", "Come la redazione di Facta ha gi\u00e0 verificato in questo articolo , le embolie polmonari provocate da trombi sono una delle cause di morte per Covid-19, dal momento che, secondo quanto riferisce la rivista medica Jama Cardiology , \u00abCovid-19 determina un aumento rapido e significativo della risposta infiammatoria, che pu\u00f2 coinvolgere anche i vasi sanguigni e il cuore\u00bb, provocando coaguli di sangue e infine trombosi.", "Si tratta tuttavia di una delle cause di morte per Covid-19, mentre la comunit\u00e0 scientifica continua ad indicare come sintomi principali dalla Covid-19 tosse, febbre e difficolt\u00e0 respiratorie.", "La Covid-19 non pu\u00f2 essere insomma \u00abcurata\u00bb con l\u2019eparina, che \u00e8 invece consigliata da Oms e Ministero della Salute italiano per il trattamento di alcuni pazienti ospedalizzati per Covid-19 e affetti da complicanze riconducibili alla tromboembolia polmonare.", "Si tratta in ogni caso di un\u2019intervento finalizzato a risolvere una complicanza e non alla \u201ccura\u201d della Covid-19.", "La tesi di Stefano Montanari non \u00e8 insomma supportata da evidenze scientifiche.", "Infatti il \u00abpremio internazionale\u00bb citato nell\u2019articolo altro non \u00e8 che il titolo di \u00abHero of Humanity\u00bb (\u00aberoe dell\u2019umanit\u00e0\u00bb), assegnato dal World Boxing Council, una delle quattro principali organizzazioni di pugilato al mondo.", "Nella sua versione italiana, il vincitore \u00e8 stato selezionato dall\u2019ex atleta Max Baggio rappresentante per l\u2019Italia della WBC Muay Thai e tra le motivazioni si legge: \u00abLe diagnosi, associate all\u2019infezione da Covid-19, che venivano solitamente emesse erano di fatto assimilabili a forme acute di polmonite interstiziale: gli scienziati Gatti e Montanari, sulla base delle loro ricerche, stanno scoprendo che in realt\u00e0 potrebbe trattarsi di casi di tromboembolia polmonare, quindi di natura vascolare ed ematologica\u00bb.", "Un\u2019affermazione priva di evidenze scientifiche, per motivare un riconoscimento non attribuito dalla comunit\u00e0 scientifica.", "Il premio, alla sua prima edizione, \u00e8 infatti stato istituito per riconoscere \u00abatti di eroismo\u00bb compiuti durante l\u2019emergenza Covid-19 e tra gli altri vincitori troviamo pugili molto attivi nel volontariato e medici che si sono distinti per il proprio impegno nella pandemia."], "category": "Notizia Falsa", "publish_date": "2020-05-20", "tags": ["#verabot", "anti-vaccinismo", "coronavirus", "coronavirus sars-cov-2", "covid-19", "eparina", "montanari", "sars-cov-2", "trombosi"], "links": ["https://donotlink.it/bPMZg", "https://www.palmerini.net/blog/category/vaccinazioni/", "https://nanodiagnostics.it/che-cosa-facciamo/", "https://www.adnkronos.com/fatti/cronaca/2020/04/18/coronavirus-vaccino-follia-teorie-dei-medici-vax_LJqNV3USIQRjXdxDwKWgBN.html", "https://www.stefanomontanari.net/di-che-morte-morire/", "https://www.stefanomontanari.net/di-che-morte-morire/", "https://facta.news/storie/2020/05/18/covid-19-trombosi-e-polmonite-interstiziale-che-cosa-sappiamo-su-una-storia-italiana-di-interesse-internazionale/", "https://jamanetwork.com/journals/jamacardiology/fullarticle/2763844", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses", "http://www.salute.gov.it/imgs/C_17_pagineAree_5373_5_file.pdf", "https://wbcboxing.com/el-wbc-presenta-a-sus-heroes-de-la-humanidad/", "https://www.facebook.com/WBCMTItaly/", "https://wbcboxing.com/en/the-wbc-presents-his-heroes-of-humanity/?fbclid=IwAR397YgvdV3RQ1ZN5TXZbZWqC2QhN8B_9omL2SdhYxKk7WuEGnH35bC8ifg"]}
{"url": "https://facta.news/fuori-contesto/2020/05/15/no-nel-1962-la-domenica-del-corriere-non-previde-il-nuovo-coronavirus/", "title": "No, nel 1962 la Domenica del Corriere non previde il nuovo coronavirus", "content": ["Venerd\u00ec 15 maggio la redazione di Facta ha ricevuto via WhatsApp la richiesta di verificare un\u2019immagine che mostra una copertina del settimanale la Domenica del Corriere pubblicata nel \u00ab1962\u00bb: \u00abcos\u00ec si immaginava il 2022.", "Impressionante !!!\u00bb, si legge.", "La copertina mostra numerose persone percorrere, nei due diversi sensi di marcia, una strada all\u2019interno di piccoli veicoli la cui struttura sembra ricordare nella parte inferiore quella dei moderni monopattini che, per\u00f2, invece di essere composti da una base, due ruote e un manubrio, hanno anche un\u2019altra grande struttura che ingloba completamente il soggetto che li utilizza.", "Gli uomini e le donne mostrati nelle immagini sono dunque completamente avvolti in mezzi di trasporto destinati all\u2019utilizzo di un solo individuo.", "Questo particolare aspetto, stando alla segnalazione ricevuta dalla redazione di Facta , ha fatto ipotizzare che quasi 60 anni fa il settimanale fosse stato in grado di prevedere la pandemia da Covid-19 e la necessit\u00e0 di spostarsi evitando il pi\u00f9 possibile i contatti con altri individui.", "L\u2019illustrazione \u00e8 reale, \u00e8 stata pubblicata sulla Domenica del Corriere ma non c\u2019\u00e8 nessun riferimento all\u2019emergenza sanitaria in corso.", "Andiamo con ordine.", "L\u2019illustrazione \u00e8 stata realmente pubblicata su la Domenica del Corriere e, come si legge nel box di testo presente in basso a destra all\u2019interno dell\u2019 immagine , \u00e8 attribuibile a Walter Molino celebre illustratore italiano mancato nel 1997.", "Grazie alle informazioni fornite nel box di testo, sappiamo che l\u2019illustrazione voleva offrire una soluzione per alleggerire o risolvere \u00abil problema del traffico nelle citt\u00e0\u00bb pensando a delle \u00abminuscole auto monopattino\u00bb.", "L\u2019immagine era stata utilizzata sulla copertina posteriore della Domenica del Corriere in un numero pubblicato, come effettivamente sostenuto nella segnalazione ricevuta, nel 1962 e precisamente, come mostra la copertina frontale della rivista , il 16 dicembre.", "Guardando a questa seconda immagine, scopriamo (anche in questo caso grazie ad un box di testo posizionato, questa volta, in basso a sinistra) che la citt\u00e0 presa a modello da Molino per la rappresentazione era \u00abNuova York\u00bb (New York) \u00abcongestionata dalla febbre natalizia\u00bb dove un \u00abimpiegato postale\u00bb bloccato nel traffico ha deciso di lasciare la propria vettura e camminare sulle altre per muoversi pi\u00f9 velocemente.", "L\u2019illustrazione quindi, per quanto possa considerarsi all\u2019avanguardia pensando alla nascita, diversi anni dopo, di mezzi di trasporto progettati per trasportare un singolo individuo alla volta (come, ad esempio, la Twizy prodotta dalla Renault), non ha nulla a che vedere con il nuovo coronavirus e non ci sono riferimenti espliciti al 2022.", "Come visto, fronte e retro del numero de la Domenica del Corriere pubblicato il 16 dicembre 1962 ruotano attorno al tema del traffico cittadino e alle possibili soluzioni per diminuirlo."], "category": "Fuori Contesto", "publish_date": "2020-05-15", "tags": ["#verabot", "coronavirus sars-cov-2", "covid-19", "domenica del corriere"], "links": ["https://www.pinterest.co.uk/pin/694750680005108545/visual-search/?cropSource=6&h=671&w=530&x=24&y=94.5", "https://www.pinterest.it/pin/73887250120900610/", "https://www.renault.it/veicoli-elettrici-ibridi/twizy.html"]}
{"url": "https://facta.news/notizia-falsa/2020/05/14/no-bill-gates-non-e-stato-arrestato-dallfbi-per-aver-creato-il-nuovo-coronavirus/", "title": "No, Bill Gates non \u00e8 stato arrestato dall\u2019FBI per aver \u00abcreato\u00bb il nuovo coronavirus", "content": ["Il 13 maggio il blog Fulvio Oscar Notizie dal web e non ha pubblicato un articolo dal titolo \u00abBill Gates (64), \u00e8 stato arrestato oggi dall\u2019FBI con l\u2019accusa di terrorismo biologico\u00bb.", "Nel testo si legge che \u00abil fondatore miliardario di Microsoft\u00bb sarebbe stato arrestato dall\u2019FBI con l\u2019accusa di terrorismo biologico per aver \u00abcreato\u00bb il coronavirus con l\u2019intento di controllare le persone nel mondo.", "L\u2019articolo \u00e8 accompagnato da una foto in cui si compare Bill Gates in manette.", "Questa notizia non trova riscontro in nessuna testata internazionale, nazionale e locale e in nessun comunicato dell\u2019FBI .", "Si tratta quindi di una notizia frutto di fantasia.", "Inoltre, l\u2019immagine che accompagna l\u2019articolo \u00e8 in realt\u00e0 un fotomontaggio.", "La foto originale mostra l\u2019arresto di Vincent Asaro, boss della famiglia Bonanno, nel 2014 a New York, come si pu\u00f2 verificare qui ."], "category": "Notizia Falsa", "publish_date": "2020-05-14", "tags": ["#verabot", "bill gates", "covid-19", "fbi"], "links": ["http://archive.is/JK49a", "https://www.fbi.gov/", "https://www.reuters.com/article/us-usa-lufthansa-heist/reputed-n-y-mobster-nabbed-in-1978-goodfellas-airport-heist-idUSBREA0M0ZM20140123"]}
{"url": "https://facta.news/notizia-vera/2020/05/14/si-inail-e-iss-hanno-raccomandato-ai-bagnini-di-non-effettuare-la-respirazione-bocca-a-bocca-ma-esistono-altri-modi-di-praticare-la-rianimazione/", "title": "S\u00ec, Inail e Iss hanno raccomandato ai bagnini di non effettuare la respirazione bocca a bocca, ma esistono altri modi di praticare la rianimazione", "content": ["Gioved\u00ec 14 maggio la redazione di Facta ha ricevuto via WhatsApp diverse segnalazioni che chiedevano di verificare una notizia , circolata sull\u2019app di messaggistica istantanea e su Facebook , secondo cui i bagnini questa estate non potranno effettuare in caso di emergenza la respirazione bocca a bocca, come parte dei dispositivi di protezione messi in campo per fronteggiare l\u2019emergenza Covid-19.", "La notizia \u00e8 vera.", "La raccomandazione \u00e8 contenuta nel \u00abDocumento tecnico sull\u2019analisi di rischio e le misure di contenimento di contenimento del contagio da SARS-CoV-2 nelle attivit\u00e0 ricreative di balneazione e in spiaggia\u00bb stilato e pubblicato il 12 maggio da Inail e Istituto superiore di sanit\u00e0.", "Tra le linee guida contenute nel documento, approvato il 10 maggio dal Comitato tecnico scientifico per l\u2019emergenza, a pagina 17 si legge: \u00abIn attesa di nuove evidenze scientifiche, si raccomanda di valutare il respiro soltanto guardando il torace della vittima alla ricerca di attivit\u00e0 respiratoria normale, ma senza avvicinare il proprio volto a quello della vittima e di eseguire le sole compressioni (senza ventilazioni)\u00bb.", "Tale misura si \u00e8 resa necessaria per ridurre al minimo il rischio di contagio nelle operazioni di rianimazione e segue le raccomandazione impartite dall\u2019Italian Resuscitation Council (Irc) e dall\u2019European Resuscitation Council (Erc), le massime autorit\u00e0 in materia di rianimazione cardio-polmonare, che prescrivono ai \u00absoccorritori laici\u00bb (ovvero allo staff non medico che si occupa di primo soccorso) di \u00abeseguire la rianimazione con le sole compressioni toraciche e con i defibrillatori di accesso pubblico\u00bb.", "Niente respirazione bocca a bocca, dunque, ma via libera alle pratiche di rianimazione che possono essere effettuate in sicurezza, come quelle che richiedono l\u2019utilizzo di bombole d\u2019ossigeno, maschere d\u2019ossigeno e reservoir (una maschera con un sacchetto che funge da riserva di ossigeno), attrezzature gi\u00e0 obbligatorie in alcune zone del territorio italiano e pi\u00f9 efficaci della respirazione bocca a bocca, potendo somministrare concentrazioni di ossigeno tra il 60 per cento e il 90 per cento ."], "category": "Notizia Vera", "publish_date": "2020-05-14", "tags": ["#verabot", "coronavirus", "coronavirus sars-cov-2", "covid-19", "primo soccorso", "respirazione bocca a bocca", "rianimazione"], "links": ["https://www.ilmattino.it/primopiano/cronaca/bagnini_respirazione_bocca_bocca_spiaggia_estate_ultime_notizie_oggi-5225698.html", "https://www.facebook.com/VergognarsiBerlusconi/posts/3083394281724260", "https://www.inail.it/cs/internet/comunicazione/pubblicazioni/catalogo-generale/pubbl-doc-tecnico-att-ricr-balneazione-spiaggia-covid-2.html", "https://www.snop.it/attachments/article/1060/Documento%20tecnico%20balneazione.pdf#page=17", "https://www.ircouncil.it/wp-content/uploads/2020/05/LG-ERC-durante-pandemia-Covid19-Traduzione-integrale-in-italiano.pdf#page=8", "https://it.wikipedia.org/wiki/Reservoir", "https://www.guardiacostiera.gov.it/normativa-e-documentazione/Documents/Cetraro_Ord%2005-2015.pdf", "http://salute.regione.emilia-romagna.it/documentazione/convegni-e-seminari/corsi-di-formazione/gas-medicinali-2012-2013/degasperi_indicazioni.pdf/@@download/file/degasperi_indicazioni.pdf"]}
{"url": "https://facta.news/notizia-vera/2020/05/15/le-immagini-dellassembramento-dei-giornalisti-sotto-casa-di-silvia-romano-sono-vere/", "title": "Le immagini dell\u2019assembramento dei giornalisti sotto casa di Silvia Romano sono vere", "content": ["Gioved\u00ec 14 maggio la redazione di Facta ha ricevuto una segnalazione via WhatsApp che chiedeva di verificare una fotografia , circolata anche su Twitter, che mostra un presunto assembramento di giornalisti nei pressi dell\u2019abitazione di Silvia Romano, la cooperante italiana rapita in Kenya a novembre 2018 e liberata il 9 maggio 2020.", "La calca si sarebbe sviluppata a pochi metri dal salone di un parrucchiere, che nell\u2019immagine viene descritto come \u00abchiuso per evitare assembramenti\u00bb.", "La foto \u00e8 reale ed \u00e8 stata scattata a Milano l\u201911 maggio scorso, in occasione del ritorno a casa di Silvia Romano.", "Gli assembramenti, provocati da giornalisti e fotografi in attesa davanti al portone di casa della famiglia Romano, sono testimoniati dagli scatti pubblicati dagli stessi giornalisti, mentre la facciata del parrucchiere compare in questo video pubblicato l\u201911 maggio da Tpi.", "Come nel resto d\u2019Italia, anche a Milano la chiusura di saloni dei parrucchieri e centri estetici si \u00e8 resa necessaria alla luce dell\u2019emergenza Covid-19.", "Tali attivit\u00e0 potranno ripartire dal prossimo luned\u00ec 18 maggio (dopo il via libera del governo toccher\u00e0 alle singole regioni decidere), ma non c\u2019\u00e8 alcun dubbio che alla data dell\u201911 maggio l\u2019attivit\u00e0 in questione fosse chiusa, come stabilito dal dpcm del 26 aprile .", "La circostanza \u00e8 stata stigmatizzata dal sindaco di Milano, Beppe Sala, che nel video-appuntamento giornaliero \u201cBuongiorno da palazzo Marino\u201d ha definito quello sotto casa di Silvia Romano \u00abun assembramento impressionante\u00bb."], "category": "Notizia Vera", "publish_date": "2020-05-15", "tags": ["#verabot", "assembramento", "coronavirus", "coronavirus sars-cov-2", "covid-19", "distanziamento sociale", "silvia romano"], "links": ["https://twitter.com/porcipolitici/status/1260168113552855040?s=20", "https://twitter.com/paolomaggioni/status/1259864371641102336?s=20", "https://www.tpi.it/cronaca/assembramento-giornalisti-casa-silvia-romano-video-20200511600400/", "https://www.gazzettaufficiale.it/eli/id/2020/04/27/20A02352/sg", "http://www.milanotoday.it/attualita/coronavirus/assembramento-giornalisti-silvia-romano.html"]}
{"url": "https://facta.news/notizia-vera/2020/05/15/in-provincia-di-nuoro-ce-uninvasione-di-cavallette-ma-non-sono-quelle-mostrate-in-alcune-foto/", "title": "In provincia di Nuoro c\u2019\u00e8 un\u2019invasione di cavallette (ma non sono quelle mostrate in alcune foto)", "content": ["Tra il 12 e il 13 maggio la redazione di Facta ha ricevuto molte richieste di verifica di due articoli, il primo pubblicato l\u201911 maggio sul sito di castedduonline.it (giornale locale cagliaritano) con il titolo \u00abSardegna, ritorna l\u2019invasione delle cavallette: \u201cDopo il Coronavirus, un altro rischio per le aziende agricole\u201d\u00bb, il secondo pubblicato il 12 maggio sul sito greenme.it (sito dedicato a benessere, salute naturale e sostenibilit\u00e0) con titolo \u00abMilioni di cavallette stanno invadendo i campi della Sardegna, distruggendo pascoli e raccolti\u00bb.", "Entrambi gli articoli riportano la notizia di un\u2019invasione di cavallette che starebbe avvenendo in questi giorni in provincia di Nuoro (Sardegna), coinvolgendo \u2013 come riportato da entrambe le testate \u2013 soprattutto \u00abi paesi della Valle del Tirso \u00bb e distruggendo molte tipologie di coltivazioni.", "La fonte delle informazioni, in entrambi i casi, sarebbe Coldiretti.", "L\u2019articolo pubblicato su castedduonline.it \u00e8 accompagnato da una fotografia che mostra un insetto molto grande, poggiato sulla mano di una persona e di dimensioni pari (se non maggiori) ad essa.", "La fonte dell\u2019immagine non viene specificata.", "Quello pubblicato da greenme , invece, \u00e8 accompagnato in alto da una fotografia che ritrae una nuvola di insetti (la fonte riportata, si legge in sovrimpressione, \u00e8 \u00ab @Juan Medina/Ansa \u00bb ) e pi\u00f9 in basso, a inframezzare il testo, dalla foto di un uomo accovacciato in un campo con alcune cavallette, in questo caso delle dimensioni di pochi centimetri, sulla mano e sull\u2019avambraccio.", "La fonte riportata, si legge sotto l\u2019immagine, \u00e8 \u00ab@Coldiretti\u00bb .", "La notizia \u00e8 vera, ed \u00e8 confermata da fonti ufficiali.", "Delle foto, solo una per\u00f2 \u00e8 stata scattata in Sardegna nel maggio 2020: le altre ritraggono altri contesti.", "Andiamo con ordine.", "A rilasciare la notizia \u00e8 stata realmente Coldiretti, come conferma la presenza di un articolo sul sito ufficiale dell\u2019associazione pubblicato in data 12 maggio col titolo \u00abFase 2, invasione di cavallette dopo il virus e il sisma\u00bb.", "L\u2019associazione ha sostenuto che l\u2019invasione riguarda \u00abmilioni di cavallette\u00bb e coinvolge \u00abettari ed ettari di terreno in Sardegna nella provincia di Nuoro\u00bb, in particolare nei paesi di Ottana, Bolotana, Orotelli e Sarule, situati nella Valle del Tirso.", "Si parla di una \u00abstrage di pascoli e raccolti\u00bb riguardante foraggio, grano, erba medica, ma anche orti e giardini: \u00abuna vera e propria emergenza\u00bb, la definisce Coldiretti.", "Le cause, secondo Coldiretti, sono da ricercare nelle condizioni climatiche: un inverno mite alle spalle e la scarsit\u00e0 di piogge, che contribuirebbero a una riproduzione anomala degli insetti e allo sviluppo di queste ondate.", "\u00abL\u2019unica speranza \u2013 secondo l\u2019associazione dei coltivatori \u2013 \u00e8 nei predatori naturali\u00bb, come per esempio gli uccelli, che potrebbero aiutare a contenere le popolazioni di questi voraci insetti.", "La notizia \u00e8 stata ripresa tra l\u201911 e il 13 maggio anche altri siti d\u2019informazione sia locali (come L\u2019Unione Sarda e La Nuova Sardegna ) che nazionali (come Ansa , Agi e Il Sole 24 Ore ).", "\u00ab\u00c8 vero che c\u2019\u00e8 un\u2019invasione di cavallette in provincia di Nuoro\u00bb ci spiega il professor Ignazio Floris , entomologo presso il Dipartimento di Agraria dell\u2019universit\u00e0 di Sassari, contattato telefonicamente dalla redazione di Facta \u00absono stato consultato proprio in questi questi giorni dai tecnici degli enti regionali per i rilievi che consentiranno di delimitare la superficie interessata e le dimensioni del problema, previsti per i prossimi giorni\u00bb.", "Rispetto all\u2019entit\u00e0 del fenomeno, secondo Floris \u00e8 plausibile che se ne parli in termini di \u00abmilioni di cavallette\u00bb, come riportato da Coldiretti e dagli articoli oggetto di analisi.", "\u00ab L\u2019anno scorso pi\u00f9 o meno le stesse zone sono state infestate, e i rilevamenti registravano anche centinaia di esemplari in un solo metro quadro\u00bb.", "Se consideriamo che a un solo ettaro corrispondono 10.000 metri quadrati non \u00e8 cos\u00ec strano, di fatto, ragionare in questi termini di grandezza.", "Il problema, sottolinea il professore, non va per\u00f2 analizzato solo in termini di densit\u00e0, ma anche di estensione: \u00absi tratta di un fenomeno circoscritto, che riguarda cio\u00e8 una porzione di territorio limitata\u00bb non insomma, l\u2019intera Regione, e ha aggiunto che \u00abla Sardegna, storicamente, questo problema lo conosce bene , ma per fortuna l\u2019ultima grande infestazione, con milioni di ettari coinvolti, risale agli anni \u201840, e da allora le invasioni si sono sempre manifestate con entit\u00e0 molto minore\u00bb.", "Questo ovviamente non significa che le aziende e gli abitanti delle zone colpite non ne subiscano le conseguenze anche in modo importante: \u00able attivit\u00e0 che ricadono in quel territorio sono ovviamente danneggiate, e il problema \u2013 ha sottolineato Floris \u2013 pur essendo contenuto a livello regionale, non si pu\u00f2 ignorare\u00bb.", "Sulla specie di insetti responsabile, ci fa sapere il professore, si tratta della cavalletta crociata (nome scientifico Dociostaurus Maroccanus ), un insetto di piccole dimensioni, che raggiunge circa i tre centimetri di lunghezza.", "Ora che abbiamo fatto chiarezza sulla portata del fenomeno, passiamo alle foto utilizzate per descriverlo.", "Solo in un caso possiamo parlare di un\u2019immagine usata nel giusto contesto.", "La foto della \u201ccavalletta gigante\u201d in testa al primo articolo oggetto di segnalazione (quello pubblicato da castedduonline.it ) non \u00e8 stata scattata in Sardegna nel maggio 2020.", "Risale infatti a molto prima e la ritroviamo gi\u00e0 pubblicata online su alcuni blog ( qui per esempio) a settembre 2013.", "Nemmeno la fotografia in testa al secondo articolo (quello di greenme.it ) \u00e8 stata scattata in Sardegna nel maggio 2020: mediante una ricerca inversa, la ritroviamo online su vari siti gi\u00e0 a partire dall\u2019aprile del 2008.", "L\u2019unica immagine contestuale alla notizia \u00e8 quella dell\u2019uomo accovacciato con le cavallette sul braccio, che, come confermato dall\u2019ufficio stampa di Coldiretti contattato telefonicamente dalla redazione di Fact a, ritrae un operatore dell\u2019associazione.", "La foto \u00e8 stata scattata a maggio 2020 e immortala proprio il tipo di cavallette responsabili dell\u2019attuale invasione."], "category": "Notizia Vera", "publish_date": "2020-05-15", "tags": ["agricoltura", "ambiente", "calamit\u00e0 naturali", "cavallette", "sardegna"], "links": ["https://www.castedduonline.it/sarrdegna-ritorna-linvasione-delle-cavallette-dopo-il-coronavirus-un-altro-rischio-per-le-aziende-agricole/?fbclid=IwAR1VGgsjteK4WDcnH7KYarajne8Ir0dDpvizzLE7ys5a4oQRHRCSI0HAwG8", "https://www.greenme.it/informarsi/agricoltura/cavallette-sardegna/", "http://www.treccani.it/enciclopedia/tirso_%28Enciclopedia-Italiana%29/", "https://www.coldiretti.it/ambiente-e-sviluppo-sostenibile/fase-2-invasione-di-cavallette-dopo-il-virus-e-il-sisma", "https://www.unionesarda.it/video/video/cronaca-sardegna/2020/05/11/ottana-torna-l-incubo-cavallette-peggio-dell-anno-scorso-52-1017372.html", "https://www.lanuovasardegna.it/nuoro/cronaca/2020/05/12/news/ci-mancavano-solo-le-cavallette-1.38838044", "https://www.ansa.it/canale_ambiente/notizie/animali/2020/05/12/coldiretti-in-sardegna-e-allarme-cavallette_49199c5f-b658-4e8f-b5d6-9571400e2fcb.html", "https://www.agi.it/cronaca/news/2020-05-12/invasione-cavallette-sardegna-8588188/", "https://guidominciotti.blog.ilsole24ore.com/2020/05/12/caldo-secco-milioni-cavallette-invadono-nuorese-sardegna/", "https://www.uniss.it/ugov/person/4256", "https://www.lastampa.it/topnews/primo-piano/2019/06/10/news/invasione-di-cavallette-in-sardegna-contadini-disperati-campi-distrutti-1.36540061", "https://www.uniss.it/uniss-comunica/unisspress/storica-invasione-di-cavallette-sardegna", "http://www.sapere.it/sapere/approfondimenti/animali/invertebrati/cavalletta-crociata.html", "https://www.cabi.org/isc/datasheet/19438", "https://25.media.tumblr.com/fce786cbbc528ee0c3fa47d947a2cc20/tumblr_msvzjts2Ir1qa4onxo1_1280.jpg", "https://tineye.com/search/9ba54df298a75ba1e8f4e9e9a92055b3c43f8248?page=1"]}
{"url": "https://facta.news/fuori-contesto/2020/05/15/il-decreto-n-67-contenente-una-ritenuta-fiscale-straordinaria-sulle-pensioni-superiori-a-1-500-euro-e-stato-approvato-ma-a-san-marino/", "title": "Il decreto n.67 contenente una \u00abritenuta fiscale straordinaria\u00bb sulle pensioni superiori a 1.500 euro \u00e8 stato approvato, ma a San Marino", "content": ["Venerd\u00ec 15 maggio la redazione di Facta ha ricevuto una segnalazione via WhatsApp che chiedeva di verificare l\u2019immagine di un volantino, circolata sull\u2019app di messaggistica istantanea, secondo cui \u00abpochi minuti fa\u00bb sarebbe stato emanato \u00abil decreto n.67\u00bb, che conterrebbe le misure per \u00abInterventi in ambito di lavoro e pensioni a supporto dell\u2019emergenza economica causata da COVID-19\u00bb.", "Tra queste, si legge, \u00abla novit\u00e0 pi\u00f9 importante di cui si parlava da giorni \u00e8 la \u201critenuta fiscale straordinaria\u201d \u00bb ovvero una trattenuta progressiva sulle pensioni di importo superiore ai 1.500 euro.", "La notizia \u00e8 vera, ma si tratta di un decreto-legge emanato dalla Repubblica di San Marino.", "Il testo del decreto-legge 67/2020 \u00e8 stato firmato lo scorso 3 maggio dai Capitani Reggenti \u2013 capi di stato e di governo con un mandato della durata di 6 mesi \u2013 Alessandro Mancini e Grazia Zafferani .", "Il sistema politico della Repubblica di San Marino riprende infatti una pratica in uso durante l\u2019et\u00e0 comunale, ovvero quella di assegnare le funzioni di amministrazione a due esponenti di orientamento diverso, dando loro reciproco diritto di veto, cos\u00ec da rendere le decisioni collegiali.", "La loro elezione \u00e8 sancita da un voto a maggioranza assoluta del Consiglio Grande e Generale, il parlamento monocamerale di San Marino eletto a suffragio universale.", "L\u2019articolo 5 del decreto si occupa di predisporre per i soli mesi di maggio, giugno, luglio e agosto 2020, una \u00abritenuta fiscale straordinaria per solidariet\u00e0 COVID-19\u00bb che nel testo del decreto viene definita \u00abprogressiva per scaglioni e con percentuale decrescente rispetto al primo mese di applicazione\u00bb.", "Queste informazioni sono correttamente riportate nel volantino segnalato alla redazione di Facta .", "La trattenuta toccher\u00e0 solo le pensioni \u00abdi importo lordo superiore ad euro 1.500 mensili\u00bb e servir\u00e0 a sostenere il rilancio dell\u2019economia di San Marino.", "La misura \u00e8 stata duramente contestata dal Csu, sindacato unitario di San Marino, che ha definito il provvedimento \u00abiniquo\u00bb, perch\u00e9 colpirebbe pensionati e lavoratori, ma non \u00abgli ingenti capitali finanziari e immobiliari presenti a San Marino\u00bb."], "category": "Fuori Contesto", "publish_date": "2020-05-15", "tags": ["#verabot", "coronavirus sars-cov-2", "covid-19", "pensioni", "san marino"], "links": ["https://www.consigliograndeegenerale.sm/on-line/home/archivio-leggi-decreti-e-regolamenti/scheda17168335.html", "http://www.sanmarino.sm/on-line/home/istituzioni/capitani-reggenti.html", "https://www.sanmarinortv.sm/news/politica-c2/capitani-reggenti-i-profili-di-alessandro-mancini-e-grazia-zafferani-a185308", "https://www.open.online/2019/12/08/si-vota-a-san-marino-come-funziona-il-sistema-istituzionale-della-piccola-repubblica/", "https://www.sanmarinortv.sm/uploads/media/media/5e/5eaf1b9e4b572085248097.pdf#pag=6", "https://www.sanmarinortv.sm/news/attualita-c4/pubblicato-il-dl-n-67-interviene-sul-lavoro-e-sulle-pensioni-a187796", "https://www.sanmarinortv.sm/news/comunicati-c9/nuovi-decreti-i-sacrifici-si-chiedono-solo-ai-lavoratori-e-ai-pensionati-mancano-del-tutto-le-misure-di-equita-a187845"]}
{"url": "https://facta.news/notizia-vecchia/2020/05/15/la-notizia-della-morte-del-regista-di-gray-state-e-del-2015/", "title": "La notizia della morte del \u00abregista di \u201cGray State\u201d\u00bb \u00e8 del 2015", "content": ["Il 3 maggio su Facebook \u00e8 stato pubblicato un post in cui si legge che \u00abDavid Crowley (29 anni), regista di \u201cGray State\u201d \u2013 un film che denuncia il Nuovo Ordine Mondiale \u2013 \u00e8 stato ritrovato senza vita insieme alla moglie Komel (28 anni) e alla figlia di 5 anni all\u2019interno della loro abitazione\u00bb.", "L\u2019autore del post apre il proprio intervento sul social network scrivendo \u00abproduce film che denuncia il nuovo ordine mondiale, trovato morto insieme alla famiglia!\u00bb alludendo, quindi, al fatto che il lavoro che ha impegnato il regista ne abbia poi anche causato la morte.", "Il riferimento \u00e8 alla teoria del complotto del Nuovo ordine mondiale , secondo cui un oscuro gruppo di potere punterebbe a conquistare e governare in maniera totalitaria ogni Paese del mondo.", "La notizia della morte di Crowley e famiglia \u00e8 vera ma risale a cinque anni fa ed \u00e8 stata recentemente pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il 18 gennaio 2015 sono stati trovati morti , nella propria abitazione ad Apple Valley in Minnesota (Stati Uniti d\u2019America), David Crowley, la moglie Komel e la figlia di 5 anni, Dani.", "La polizia aveva comunicato che si trattava di un omicidio-suicidio.", "Pochi giorni dopo, in base a quanto ricostruito dal medico legale della contea di Hennepin (Minnesota), era stato scoperto che l\u2019uomo aveva sparato alla moglie e alla figlia e poi si era tolto la vita.", "David Crowley, prima della sua morte, stava lavorando ad una sceneggiatura intitolata \u201cGray State\u201d in cui veniva immaginato un futuro distopico in cui gli Stati Uniti sarebbero stati governati da un regime straniero totalitario.", "Ci\u00f2 ha alimentato diverse teorie del complotto intorno alla sua morte che si sono per\u00f2 rivelate prive di riscontri ."], "category": "Notizia Vecchia", "publish_date": "2020-05-15", "tags": ["david crowley", "gray state"], "links": ["https://www.facebook.com/jakeddu.contu/posts/3109359939115767", "https://it.wikipedia.org/wiki/Teoria_del_complotto_del_Nuovo_ordine_mondiale", "https://www.startribune.com/apple-valley-couple-and-their-child-dead-in-apparent-murder-suicide/288984281/", "https://www.huffpost.com/entry/david-crowley-murder-suicide-gray-state_n_6500532", "https://www.startribune.com/medical-examiner-rules-apple-valley-deaths-were-murders-suicide/289376111/", "https://www.newyorker.com/magazine/2017/04/10/death-of-a-dystopian"]}
{"url": "https://facta.news/fuori-contesto/2020/05/15/il-video-di-un-incendio-ripreso-da-unauto-che-percorre-lautostrada-e-reale-ma-non-del-2020/", "title": "Il video di un incendio ripreso da un\u2019auto che percorre l\u2019autostrada \u00e8 reale ma non del 2020", "content": ["Il 15 maggio su Facebook \u00e8 stato pubblicato un video che mostra un grande incendio in un capannone ripreso dall\u2019interno di una macchina mentre sta percorrendo un tratto di un\u2019autostrada.", "Le immagini sono accompagnate da questo commento: \u00abMarghera ora incendio\u00bb.", "Il riferimento \u00e8 all\u2019incendio divampato venerd\u00ec 15 maggio in un\u2019industria chimica\u00a0di\u00a0Porto Marghera , vicino\u00a0Venezia.", "Questa notizia \u00e8 falsa.", "Il video \u00e8 reale ma non si riferisce all\u2019incendio a Porto Marghera del 15 maggio 2020.", "Le immagini del video in questione sono state riprese il 1 luglio 2019 e mostrano l\u2019incendio all\u2019interno di un\u2019azienda di vernici a Brendola , in provincia di Vicenza, come si pu\u00f2 verificare qui ."], "category": "Fuori Contesto", "publish_date": "2020-05-15", "tags": ["incendio", "porto marghera"], "links": ["https://www.facebook.com/giuseppe.martini.92/videos/vb.100000962443366/3774790112563033/?type=2&theater", "https://www.ilfattoquotidiano.it/2020/05/15/venezia-esplosione-e-incendio-in-industria-chimica-a-porto-marghera-due-ustionati-cessato-allarme-inquinamento-dopo-4-ore/5802608/", "https://www.repubblica.it/cronaca/2019/07/01/news/vicenza_a_fuoco_fabbrica_di_vernici_chiusa_la_a4_in_entrambe_le_direzioni-230061399/", "https://www.youtube.com/watch?v=ciibnTxUvZw"]}
{"url": "https://facta.news/notizia-falsa/2020/05/12/il-video-de-lagente-scelto-che-ha-liberato-silvia-romano-e-un-falso/", "title": "Il video de \u00abl\u2019agente scelto che ha liberato Silvia Romano\u00bb \u00e8 un falso", "content": ["Luned\u00ec 11 maggio la redazione di Facta ha ricevuto una segnalazione che chiedeva di verificare un video, pubblicato su Facebook , in cui un presunto \u00abagente scelto\u00bb promette di rivelare la verit\u00e0 sulla liberazione di Silvia Romano, la cooperante italiana rapita in Kenya nel novembre 2018 e tornata in Italia il 10 maggio 2020.", "Nel video, dal titolo \u00abparla l\u2019agente scelto che ha liberato Silvia Romano\u00bb, un uomo munito di finto giubbotto antiproiettile e ricetrasmittente si rivolge alla telecamera, specificando di trovarsi nell\u2019ambasciata italiana in Somalia.", "\u00abPotevamo liberare la ragazza gi\u00e0 da mesi\u00bb esordisce il presunto agente, \u00abma quando c\u2019era la Lega erano stati bloccati tutti i fondi destinati ai rapitori\u00bb.", "Secondo quanto riferisce la persona ritratta nel video, i fondi sarebbero stati sbloccati da quello che viene definito \u00abil governo di centrosinistra\u00bb, sottratti ad un fondo arrivato dall\u2019Europa \u00abche sarebbe servito per pagare le misure di cassa integrazione per gli operai italiani\u00bb.", "Il video che, si legge sotto il titolo, \u00absar\u00e0 censurato entro poche ore\u00bb, riporta un appello alla censura anche nella conclusione del filmato: secondo il protagonista, \u00abquesto video non arriver\u00e0 mai in Italia e probabilmente lo bloccheranno\u00bb.", "Si tratta di un video sceneggiato, contenente informazioni false.", "Il protagonista della presunta rivelazione \u00e8 il noto creatore di bufale e, in generale, di contenuti di disinformazione, Gianmarco Saolini che nei suoi video \u00e8 solito trattare argomenti di stretta attualit\u00e0, fingendosi persona direttamente coinvolta nei fatti.", "Di Saolini avevamo gi\u00e0 parlato su Facta lo scorso 16 aprile quando era comparso in video spacciandosi per il compagno di Giorgia Meloni e \u00abproprietario di una societ\u00e0 5G\u00bb e di nuovo il 9 aprile quando si fingeva un antennista a conoscenza dei legami tra reti 5G e Covid-19.", "In entrambi i casi le informazioni riportate erano false e prive di qualsiasi fondamento scientifico.", "Riguardo alle informazioni fornite nella segnalazione che stiamo analizzando, Saolini non \u00e8 un \u00abagente scelto\u00bb e non \u00e8 stato in alcun modo coinvolto direttamente nella liberazione di Silvia Romano.", "Inoltre, non esiste in Italia alcun fondo \u00abdestinato ai rapitori\u00bb e al momento non abbiamo informazioni ufficiali circa il pagamento di un riscatto per la liberazione della cooperante italiana, circostanza che il governo ha pi\u00f9 volte smentito .", "Un eventuale riscatto, comunque, non avrebbe sottratto fondi alle misure di cassa integrazione, che secondo l\u2019articolo 13 del decreto legislativo n.148 del 14 settembre 2015 \u00e8 gestito dall\u2019Inps ed \u00e8 finanziato dalle imprese con un contributo sul monte retribuzione lordo (cassa integrazione ordinaria) e da datori di lavoro e lavoratori (cassa integrazione straordinaria).", "Il governo ha gi\u00e0 annunciato , inoltre, che nel prossimo \u00abdecreto Rilancio\u00bb pensato per far fronte all\u2019emergenza sanitaria in corso saranno stanziati ulteriori 16 miliardi di euro per \u00abcassa integrazione e Fondo di integrazione salariale\u00bb.", "Quanto ai fondi europei per il pagamento della cassa integrazione, il riferimento \u00e8 al Sure ( Support to mitigate unemployment risks in emergency ), strumento approvato dai ministri delle Finanze dell\u2019Eurogruppo che potr\u00e0 sbloccare fino a 100 miliardi di euro per finanziare la cassa integrazione italiana e il Kurzabeit tedesco (letteralmente \u00ablavoro breve\u00bb, misura che prevede che i lavoratori subiscano una diminuzione del proprio orario di lavoro e del proprio salario).", "Il processo per ottenerlo richiede comunque diversi passaggi formali (tra cui una consultazione tra lo Stato richiedente e la Commissione Ue), ragion per cui quei fondi non sono al momento ancora disponibili."], "category": "Notizia Falsa", "publish_date": "2020-05-12", "tags": ["cassa integrazione", "saolini", "silvia romano"], "links": ["https://donotlink.it/Pg7o0", "https://video.corriere.it/ciampino-l-arrivo-italia-silvia-romano/f7072222-9289-11ea-88e1-10b8fb89502c", "https://facta.news/notizia-falsa/2020/04/16/no-luomo-che-si-e-fatto-un-selfie-con-giorgia-meloni-non-e-il-proprietario-di-una-societa-5g-e-nemmeno-il-suo-fidanzato/", "https://facta.news/notizia-falsa/2020/04/09/il-video-antennista-svela-cosa-ce-dietro-le-antenne-5g-e-un-falso/", "https://www.adnkronos.com/fatti/cronaca/2020/05/10/silvia-romano-giallo-del-riscatto-pagato-per-liberazione_AyH4LPwNjMFzwTpfZ74KzJ.html", "https://www.gazzettaufficiale.it/eli/id/2015/09/23/15G00160/sg", "http://www.askanews.it/economia/2020/05/10/dl-rilancio-catalfo-altri-16-miliardi-per-la-cassa-integrazione-pn_20200510_00007/", "https://www.europarl.europa.eu/thinktank/en/document.html?reference=EPRS_ATA(2020)649375", "https://www.ispionline.it/it/pubblicazione/laccordo-europeo-ai-raggi-x-tra-mes-sure-e-bei-25752", "https://www.corriere.it/economia/lavoro/20_maggio_07/kurzarbeit-ecco-come-funziona-modello-tedesco-lavoro-bbf7361e-9030-11ea-b981-878bbbd902eb.shtml", "https://www.econopoly.ilsole24ore.com/2020/05/10/coronavirus-sure-lavoratori/"]}
{"url": "https://facta.news/notizia-vera/2020/05/11/le-prime-pagine-di-libero-e-il-giornale-su-silvia-romano-islamica-e-ingrata-sono-vere/", "title": "Le prime pagine di Libero e Il Giornale su Silvia Romano \u00abislamica\u00bb e \u00abingrata\u00bb sono vere", "content": ["Luned\u00ec 11 maggio la redazione di Facta ha ricevuto una segnalazione che chiedeva di verificare l\u2019immagine, circolata molto sia su WhatsApp che su Twitter , delle prime pagine di Libero e de Il Giornale datate 11 maggio 20202 e dedicate al ritorno in Italia della volontaria italiana Silvia Romano.", "La Romano, rapita in Kenya il 20 novembre 2018 dal gruppo jihadista Al Shaabab e tenuta prigioniera in Somalia per 18 mesi, \u00e8 stata infine liberata sabato 9 maggio 2020.", "Il titolo d\u2019apertura di Libero , riprodotto nell\u2019immagine segnalata, recita \u00abAbbiamo liberato un\u2019islamica\u00bb e nel sommario continua \u00abLa giovane tenera con i terroristi di Allah: \u201cMi hanno trattata bene e non mi hanno costretta ad abiurare\u201d.", "Imam entusiasti: \u201cTi aspettiamo\u201d.", "Felice pure il suo parroco\u00bb.", "Il Giornale invece tratta la vicenda con il titolo \u00abIslamica e felice.", "Silvia l\u2019ingrata\u00bb e un occhiello che parla di \u00abuno schiaffo all\u2019Italia\u00bb.", "Le prime pagine riprodotte nell\u2019immagine sono reali e sono quelle scelte dalle rispettive redazioni per aprire l\u2019edizione dell\u201911 maggio 2020 di Libero e Il Giornale ( qui e qui le trovate nella quotidiana rassegna stampa de Il Post ).", "Il riferimento delle due testate \u00e8 alla conversione all\u2019Islam di Silvia Romano, che agli inquirenti ha raccontato di essersi avvicinata al Corano a met\u00e0 della sua prigionia e di avere da quel momento intrapreso un cammino di fede per sua \u00ablibera scelta\u00bb.", "La giovane donna ha dunque deciso autonomamente di aderire alla religione islamica (il che fa di lei una donna musulmana , non una donna islamica , dal momento che l\u2019aggettivo \u201cislamico\u201d si applica agli oggetti inanimati) e da oggi si far\u00e0 chiamare Aisha, nome della sposa del profeta Maometto.", "L\u2019aggettivo \u00abingrata\u00bb scelto da Il Giornale \u00e8 invece riferito al presunto riscatto pagato per la liberazione della volontaria, che secondo fonti stampa si aggirerebbe sul milione e mezzo di euro ma che il governo italiano continua a negare ."], "category": "Notizia Vera", "publish_date": "2020-05-11", "tags": ["al shabaab", "il giornale", "libero", "silvia romano", "somalia"], "links": ["https://twitter.com/LYRICSHARRY94/status/1259748962187325442?s=20", "https://twitter.com/GiuseppeConteIT/status/1259140447353667585?s=20", "https://www.ilpost.it/2020/05/11/le-prime-pagine-di-oggi-2502/10_libero-49/", "https://www.ilpost.it/2020/05/11/le-prime-pagine-di-oggi-2502/nazionale-1-giorn-interni-pag-prima-11-05-20/", "https://www.corriere.it/cronache/20_maggio_10/silvia-romano-libera-ciampino-be392270-92ab-11ea-88e1-10b8fb89502c_preview.shtml?reason=unauthenticated&cat=1&cid=JX_l1UVr&pids=FR&credits=1&origin=https%3A%2F%2Fwww.corriere.it%2Fcronache%2F20_maggio_10%2Fsilvia-romano-libera-ciampino-be392270-92ab-11ea-88e1-10b8fb89502c.shtml", "http://www.treccani.it/vocabolario/musulmano/", "http://www.treccani.it/vocabolario/islamico/", "https://www.lastampa.it/cronaca/2020/05/10/news/i-covi-i-trasferimenti-e-la-trattativa-segreta-un-milione-e-mezzo-il-riscatto-pagato-1.38828612", "https://www.adnkronos.com/fatti/cronaca/2020/05/10/silvia-romano-giallo-del-riscatto-pagato-per-liberazione_AyH4LPwNjMFzwTpfZ74KzJ.html"]}
{"url": "https://facta.news/notizia-falsa/2020/05/11/agi-non-ha-pubblicato-la-notizia-secondo-cui-silvia-romano-ha-detto-attendo-un-figlio-da-mio-marito/", "title": "Agi non ha pubblicato la notizia secondo cui Silvia Romano ha detto \u00abattendo un figlio da mio marito\u00bb", "content": ["Il 10 maggio su Facebook \u00e8 stata pubblicata un\u2019immagine che riporta un presunto lancio dell\u2019agenzia di stampa Agi contenente una dichiarazione rilasciata da Silvia Romano, la cooperante italiana rapita in Kenya nel 2018, rilasciata dopo circa un anno e mezzo e tornata in Italia il 10 maggio.", "Agi avrebbe riportato questa dichiarazione rilasciata dalla Romano: \u00ab\u00c8\u00a0vero, mi sono convertita all\u2019Islam.", "Ma \u00e8\u00a0stata una mia libera scelta, non c\u2019\u00e8\u00a0stata nessuna costrizione da parte dei rapitori che mi hanno trattato sempre con umanit\u00e0.", "Non \u00e8\u00a0vero invece che sono stata costretta a sposarmi, non ho avuto costrizioni fisiche n\u00e9\u00a0violenze.", "Attendo un figlio da mio marito\u00bb.", "Questa notizia \u00e8 falsa.", "La frase \u00abattendo un figlio da mio marito\u00bb non \u00e8 infatti presente nel lancio pubblicato dall\u2019 Agi il 10 maggio, come si pu\u00f2 verificare qui .", "Si tratta quindi di una falsa dichiarazione aggiunta in un secondo momento.", "Secondo quanto riportato da diversi media Romano avrebbe invece detto , davanti ai magistrati che stavano seguendo il suo caso, di non essere incinta e di non aver subito violenze, i suoi rapitori le avrebbero \u00absempre portato rispetto\u00bb."], "category": "Notizia Falsa", "publish_date": "2020-05-11", "tags": ["silvia romano"], "links": ["https://www.agi.it/cronaca/news/2020-05-10/silvia-romano-conferma-conversione-islam-8571809/", "https://www.ilpost.it/2020/05/11/cosa-dicono-i-giornali-sulla-liberazione-di-silvia-romano/"]}
{"url": "https://facta.news/notizia-falsa/2020/05/12/non-e-vero-che-una-circolare-del-ministero-della-salute-vieta-le-autopsie-sui-morti-di-covid-19/", "title": "Non \u00e8 vero che una circolare del Ministero della Salute vieta le autopsie sui morti di Covid-19", "content": ["L\u201911 maggio la redazione di Facta ha ricevuto numerose segnalazioni di una notizia , pubblicata alle 15:17 del 10 maggio dal sito Affari Italiani , dal titolo: \u00abCoronavirus, le autopsie non vanno fatte.", "Ordine del Ministero della Salute\u00bb.", "Nell\u2019articolo si legge che il \u00abbilancio sanitario devastante\u00bb dell\u2019epidemia di Covid-19 in Italia sarebbe imputabile alla mancata pratica delle autopsie sui cadaveri: ci\u00f2 avrebbe impedito di venire a conoscenza di aspetti fondamentali della malattia e, quindi, di trattarla adeguatamente.", "A sostegno di questa tesi, Affari Italiani cita e allega una circolare della Direzione generale della prevenzione sanitaria (organo interno al Ministero della Salute) con oggetto: \u00abIndicazioni emergenziali connesse ad epidemia COVID-19 riguardanti il settore funebre, cimiteriale e di cremazione\u00bb.", "L\u2019assenza di autopsie, stando a quanto si legge nell\u2019articolo, avrebbe portato \u00aba errate diagnosi e terapie\u00bb, mentre sarebbe bastato \u00abfare da subito l\u2019autopsia ai primi deceduti da Covid per evitare percorsi e rimedi sbagliati e controproducenti\u00bb.", "Il risultato viene giudicato dalla testata \u00abun autogol incredibile, anche se probabilmente suggerito da motivazioni igieniche e di profilassi\u00bb.", "Tra i primi a sposare e ad alimentare questa teoria ritroviamo, come fatto notare da altri colleghi che hanno trattato il tema delle autopsie ( qui e qui , per esempio) un tweet , pubblicato alle 07:52 del 10 maggio (quindi prima della dell\u2019articolo di Affari Italiani ) e divenuto virale nel corso della giornata.", "Precisiamo che il tweet \u00e8 stato pubblicato dal profilo privato di un utente che in passato \u00e8 gi\u00e0 stato oggetto di indagine qui su Facta per aver diffuso un video (in quel caso su Facebook, il 6 aprile 2020) dove aveva sostenuto, aggirandosi per l\u2019ospedale Humanitas Gavazzeni di Bergamo in violazione delle leggi vigenti, che non vi fosse alcuna emergenza in atto, dichiarando il falso.", "Ai nostri occhi non si tratta quindi di una fonte attendibile.", "Fatta questa precisazione, torniamo alla nostra segnalazione.", "Il tweet a tema autopsie pubblicato il 10 maggio riportava lo screenshot di due pagine della circolare emessa dalla Direzione generale della prevenzione sanitaria e recitava: \u00abse si fossero fatte le autopsie, terapie sbagliate sarebbero state evitate e molte persone non sarebbero morte.", "Non volevano far venire fuori la verit\u00e0.", "Volevano insabbiarla\u00bb.", "Sia il contenuto del tweet sia l\u2019articolo segnalato alla redazione di Facta , sono notizie fuorvianti e legate ad un\u2019errata interpretazione del documento citato che ora andremo brevemente ad analizzare.", "L\u2019accusa di Affari Italiani si basa su quanto riportato nella \u00absezione c\u00bb della circolare (che \u00e8 reale ed \u00e8 la n.15280 del 2 maggio 2020 ), quella dedicata agli \u00abEsami autoptici e riscontri diagnostici\u00bb, e ne riporta integralmente il punto 1: \u00abper l\u2019intero periodo della fase emergenziale non si dovrebbe procedere all\u2019esecuzione di autopsie o riscontri diagnostici nei casi conclamati Covid 19, sia se deceduti in corso di ricovero presso un reparto ospedaliero sia se deceduti presso il proprio domicilio\u00bb, si legge.", "La frase \u00e8 reale e coincide con quanto riportato nel documento originale , presente sul sito del Ministero della Salute, ma \u00e8 stata mal interpretata.", "Nello specifico, l\u2019espressione \u00abnon si dovrebbe\u00bb \u00e8 stata letta come un divieto, mentre come notato dai colleghi di Open, in lingua italiana per esprimere un divieto non si sarebbe scelto un verbo al condizionale, ma piuttosto un presente, come per esempio \u00ab\u00e8 vietato\u00bb o \u00ab\u00e8 proibito\u00bb.", "Si tratta di un\u2019espressione che ha creato confusione, leggiamo, anche in altri contesti , ma che stava semplicemente a indicare il fatto che non fosse necessario intraprendere un\u2019autopsia qualora la causa del decesso fosse gi\u00e0 nota.", "\u00abIl ragionamento alla base di quell\u2019indicazione era semplice e non riguardava tanto i rischi di contagio, ma altro: inutile fare esami autoptici se si conosce gi\u00e0 la causa del decesso\u00bb aveva commentato il 7 maggio Andrea Gianatti, direttore del dipartimento di Medicina di laboratorio e Anatomia patologica del Papa Giovanni sull\u2019edizione bergamasca del Corriere della Sera .", "Se cos\u00ec non fosse, non avrebbero senso i punti successivi della sezione della circolare, dove viene stabilita una lista di indicazioni riguardanti proprio le autopsie, come \u00e8 evidente a pagina 4 del documento originale.", "Al punto 2, per esempio, si legge che \u00abl\u2019autorit\u00e0 giudiziaria potr\u00e0 valutare, nella propria autonomia, la possibilit\u00e0 di limitare l\u2019accertamento alla sola ispezione esterna del cadavere in tutti i casi in cui l\u2019autopsia non sia strettamente necessaria.", "Analogamente le direzioni sanitarie di ciascuna regione daranno indicazioni finalizzate a limitare l\u2019esecuzione dei riscontri diagnostici ai soli casi volti alla diagnosi di causa del decesso, limitando allo stretto necessario quelli da eseguire per motivi di studio e approfondimento\u00bb.", "Gli esami autoptici sono quindi consentiti, previa valutazione delle autorit\u00e0 giudiziarie e delle direzioni sanitarie, qualora necessari per accertare la causa della morte o per motivi di ricerca medica.", "Inoltre, dal punto 3 in poi, troviamo una serie di disposizioni pi\u00f9 pratiche, che spiegano cio\u00e8 come gli operatori sono tenuti a condurre l\u2019esame autoptico, a partire dalla scelta di una sala idonea, (che deve garantire \u00abcondizioni di massima sicurezza e protezione infettivologica\u00bb), passando per la descrizione dei dispositivi di protezione individuale (come mascherine e guanti) dei quali \u00ab\u00e8 obbligatorio\u00bb (senza alcun condizionale, n.d.r. ) l\u2019impiego.", "Tutte indicazioni che non avrebbero alcun motivo di essere precisate se le autopsie fossero davvero vietate."], "category": "Notizia Falsa", "publish_date": "2020-05-12", "tags": ["#verabot", "autopsie", "covid-19", "ministero della salute"], "links": ["https://donotlink.it/Ej7VW", "https://facta.news/tag/covid19/", "https://donotlink.it/4jvkn", "http://www.salute.gov.it/portale/ministro/p4_5_2_4_1.jsp?lingua=italiano&menu=uffCentrali&label=uffCentrali&id=1150", "https://www.wired.it/scienza/medicina/2020/05/11/coronavirus-autopsie-bufala/", "https://www.open.online/2020/05/11/coronavirus-il-governo-ha-ordinato-di-non-fare-le-autopsie-sui-morti-covid-19-si-potevano-e-si-possono-fare/", "https://donotlink.it/nbpgv", "https://facta.news/notizia-falsa/2020/04/29/non-e-vero-che-il-27-marzo-lospedale-humanitas-di-bergamo-aveva-superato-lemergenza-covid-19/", "http://www.trovanorme.salute.gov.it/norme/renderNormsanPdf?anno=2020&codLeg=73965&parte=1%20&serie=null", "http://www.trovanorme.salute.gov.it/norme/renderNormsanPdf?anno=2020&codLeg=73965&parte=1%20&serie=null#page=4", "https://www.open.online/2020/05/11/coronavirus-il-governo-ha-ordinato-di-non-fare-le-autopsie-sui-morti-covid-19-si-potevano-e-si-possono-fare/amp/", "https://bergamo.corriere.it/notizie/cronaca/20_maggio_04/coronavirus-papa-giovanni-autopsie-quasi-vietate-decisive-scoprire-rischio-trombosi-e656185a-8dd1-11ea-b08e-d2743999949b.shtml", "https://bergamo.corriere.it/notizie/cronaca/20_maggio_07/bergamo-autopsie-decisive-contro-parere-ministero-coinvolti-dall-emergenza-cosi-abbiamo-scoperto-rischio-trombosi-62159ca6-9037-11ea-b981-878bbbd902eb.shtml?refresh_ce-cp", "http://www.trovanorme.salute.gov.it/norme/renderNormsanPdf?anno=2020&codLeg=73965&parte=1%20&serie=null#page=4", "http://www.trovanorme.salute.gov.it/norme/renderNormsanPdf?anno=2020&codLeg=73965&parte=1%20&serie=null#page=4", "http://www.trovanorme.salute.gov.it/norme/renderNormsanPdf?anno=2020&codLeg=73965&parte=1%20&serie=null#page=4"]}
{"url": "https://facta.news/notizia-falsa/2020/05/12/dallincontro-di-due-bufale-ne-nasce-una-terza-conte-la-foto-in-mensa-e-lunico-ristorante-aperto-in-parlamento/", "title": "Dall\u2019incontro di due bufale\u2026 ne nasce una terza: Conte, la foto in mensa e \u00abl\u2019unico\u00bb ristorante aperto in Parlamento", "content": ["Il 12 maggio la redazione di Facta ha ricevuto via WhatsApp numerose richieste di verifica di un\u2019immagine che immortala il presidente del Consiglio Giuseppe Conte all\u2019interno di una mensa, seduto ad un tavolo e circondato da numerose persone.", "Stando a quanto mostrato nella foto, sembra che tra i presenti non venga rispettato il distanziamento sociale previsto in Italia nella lotta all\u2019emergenza Covid-19.", "A testimonianza di questa interpretazione dell\u2019immagine, la segnalazione comprende oltre alla foto anche una parte di testo dove si legge: \u00abQuesti sono quelli che ci dicono di mangiare al ristorante distanziati, con le mascherine, i guanti, ma capite che razza di serpi abbiamo al comando?", "Questa foto \u00e8 stata scattata ieri sera, alle 19.07 minuti al ristorante del Parlamento italiano, l\u2019unico aperto.", "V E R G O G N A\u00bb.", "Questa notizia \u00e8 falsa e si tratta di un caso di disinformazione che ha avuto origine da due bufale di cui gi\u00e0 ci siamo occupati nelle scorse settimane.", "Andiamo con ordine, partendo dalla foto.", "Come abbiamo scritto il 30 aprile 2020 in un nostro articolo , la foto che mostra Giuseppe Conte mangiare in una mensa \u00e8 reale ma non \u00e8 stata scattata durante il lockdown italiano.", "La scena si \u00e8 in realt\u00e0 verificata il 25 novembre 2019, quando il presidente del Consiglio in visita allo stabilimento FCA di Melfi ha mangiato in mensa con gli operai della fabbrica.", "Si tratta, quindi, di una foto scattata quando nel nostro Paese non c\u2019era ancora l\u2019emergenza sanitaria oggi in corso.", "Passiamo ora al testo.", "Come abbiamo riportato sopra, si legge che la scena si sarebbe svolta al \u00abristorante del Parlamento italiano, l\u2019unico aperto\u00bb.", "Anche in questo caso, parliamo di una notizia falsa gi\u00e0 trattata dalla redazione di Facta .", "Ricordiamo che dal 23 aprile il servizio mensa della Camera dei Deputati \u00e8 ripartito \u2013 nel rispetto delle norme igienico-sanitarie e delle restrizioni anti-contagio \u2013 dopo la chiusura decisa con l\u2019entrata in vigore del lockdown nazionale.", "Non si tratta, per\u00f2, di un \u00abristorante\u00bb ma di una mensa di necessit\u00e0, simile a quelle aziendali che, in alcuni casi, sono rimaste operative anche in piena emergenza Covid-19.", "Precisiamo, infine, che \u00e8 in qualsiasi caso scorretto alludere ad una chiusura generale di tutti i ristoranti in Italia.", "Questi esercizi, per quanto ad oggi a livello nazionale non possano ospitare al loro interno dei clienti, possono per\u00f2 considerarsi aperti a patto che effettuino consegna a domicilio ( dpcm 11 marzo 2020 , art.", "1 comma 2) o offranno, a partire dal 4 maggio 2020 , il servizio di take away .", "Ci sono poi delle eccezioni: ad esempio, come abbiamo scritto in un nostro articolo sul tema, dal 30 aprile 2020 la Regione Calabria ha deciso di riaprire bar e ristoranti permettendo il servizio al tavolo all\u2019aperto."], "category": "Notizia Falsa", "publish_date": "2020-05-12", "tags": ["#verabot", "covid-19", "dpcm", "fca", "giuseppe conte"], "links": ["http://www.governo.it/it/articolo/firmato-il-dpcm-9-marzo-2020/14276", "https://facta.news/fuori-contesto/2020/04/30/la-foto-che-mostra-giuseppe-conte-mangiare-in-una-mensa-affollata-e-stata-scattata-a-novembre-2019/", "https://www.ilmessaggero.it/fotogallery/italia/giuseppe_conte_melfi_mensa_fca-4885756.html?fbclid=IwAR2qGW42K0xcF6rnYRPWCnj4BKjsn8VaiTKxYOcbUXiTI9Qb3pnvipsoEhc", "https://facta.news/notizia-falsa/2020/04/27/no-quello-della-camera-dei-deputati-non-e-lunico-ristorante-aperto-in-italia/", "http://www.governo.it/it/articolo/coronavirus-conte-firma-il-dpcm-11-marzo-2020/14299", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4613", "https://facta.news/notizia-vera/2020/04/30/si-la-regione-calabria-ha-deciso-di-riaprire-bar-e-ristoranti-dal-30-aprile/"]}
{"url": "https://facta.news/fuori-contesto/2020/05/12/questo-video-di-un-corteo-di-protesta-e-stato-girato-in-germania-ma-non-durante-lemergenza-covid-19/", "title": "Questo video di un corteo di protesta \u00e8 stato girato in Germania ma non durante l\u2019emergenza Covid-19", "content": ["Il 9 maggio su Facebook \u00e8 stato pubblicato un video che mostra un lungo corteo di persone in strada.", "Le immagini sono accompagnate da questo commento: \u00abE gli italiani sul divano.", "Pagliacci.", "Questo succede in Germania adesso.", "Sveglia\u00bb.", "Il riferimento \u00e8 alle proteste verificatesi in alcune citt\u00e0 tedesche sabato 9 maggio contro le restrizioni legate all\u2019emergenza Covid-19.", "Questa notizia \u00e8 fuorviante.", "Il video \u00e8 vero, ma non mostra una manifestazione verificatesi in Germania a maggio 2020 durante l\u2019emergenza Covid-19.", "Le immagini risalgono al 27 agosto 2018 e mostrano una manifestazione che si \u00e8 svolta a Chemnitz (Germania centro orientale) organizzata dall\u2019estrema destra contro la presenza dei migranti nel Paese dopo la notizia dell\u2019omicidio di un cittadino tedesco nel quale sarebbero stati coinvolti due stranieri (uno dei due, un richiedente asilo siriano, \u00e8 stato poi condannato in secondo grado a 9 anni e mezzo di carcere lo scorso 8 maggio)."], "category": "Fuori Contesto", "publish_date": "2020-05-12", "tags": ["#verabot", "coronavirus sars-cov-2", "covid-19", "germania"], "links": ["https://www.facebook.com/denis.derado/videos/vb.100000062720880/3290453457633379/?type=2&theater", "https://www.dw.com/en/germany-thousands-of-protesters-slam-isolation-measures/a-53382891", "https://www.facebook.com/watch/?v=220038382196447&external_log_id=d15d6a3fcb35efb64feabe798be903ab&q=chemnitz%2027%20agust%202018", "https://www.google.com/maps/place/Theaterstra%C3%9Fe,+09111+Chemnitz,+Germania/@50.8350823,12.9168658,297m/data=!3m2!1e3!4b1!4m13!1m7!3m6!1s0x47a7465f01fd9de9:0x51ddf8280975d11c!2sChemnitz,+Germania!3b1!8m2!3d50.827845!4d12.9213697!3m4!1s0x47a746595d051755:0xe1847d3c2bcbceb5!8m2!3d50.835081!4d12.9179596", "https://www.ilpost.it/2018/08/28/germania-estrema-destra-caccia-agli-immigrati/", "https://www.spiegel.de/panorama/justiz/chemnitz-toedlicher-messerangriff-bundesgerichtshof-bestaetigt-verurteilung-wegen-totschlags-a-7d0d6631-5947-4cfc-b1b7-6dd0940c18f7"]}
{"url": "https://facta.news/notizia-falsa/2020/05/12/no-silvia-romano-non-e-tornata-in-italia-indossando-un-orologio-rolex-lady-in-oro-giallo/", "title": "No, Silvia Romano non \u00e8 tornata in Italia indossando un orologio \u00abRolex lady in oro giallo\u00bb", "content": ["L\u201911 maggio su Facebook \u00e8 stata pubblicata una foto di Silvia Romano, la cooperante italiana rapita in Kenya nel 2018 e rilasciata dopo circa un anno e mezzo, immortalata nel gesto di salutare una volta scesa dall\u2019areo che l\u2019ha riportata in Italia lo scorso 10 maggio.", "Guardando la foto, sul polso della ragazza si scorge un orologio dal quadrante rettangolare e con un cinturino scuro.", "La foto \u00e8 accompagnata da un commento in cui si sostiene che si tratterebbe di \u00abun Rolex lady in oro giallo e cinturino di coccodrillo\u00bb.", "Questa \u00e8 notizia \u00e8 falsa.", "Il Rolex lady \u2013 orologio appartenente alla linea femminile del noto marchio di orologi da polso \u2013 ha un quadrante a forma rotonda, come si pu\u00f2 verificare qui , e non c\u2019entra nulla con quello indossato dalla cooperante italiana dopo l\u2019atterraggio."], "category": "Notizia Falsa", "publish_date": "2020-05-12", "tags": ["rolex", "silvia romano"], "links": ["https://www.facebook.com/photo.php?fbid=4416506968375576&set=a.101844896508493&type=3&theater", "https://www.rolex.com/it/watches/lady-datejust/all-models.html#p=1&g=3", "https://www.gettyimages.it/detail/fotografie-di-cronaca/italian-volunteer-aid-worker-silvia-costanza-fotografie-di-cronaca/1212451543?adppopup=true"]}
{"url": "https://facta.news/notizia-falsa/2020/05/12/no-i-dati-giornalieri-sul-coronavirus-in-italia-non-parlano-di-zero-contagi-in-17-regioni/", "title": "No, i dati giornalieri sul coronavirus in Italia non parlano di \u00abzero contagi in 17 regioni\u00bb", "content": ["Marted\u00ec 12 maggio la redazione di Facta ha ricevuto una segnalazione che chiedeva di verificare una notizia pubblicata lo stesso giorno dal sito web ilmeteo.it , dal titolo: \u00abCoronavirus i dati regionali: colpo di scena, 17 regioni a zero, ma tutti i nuovi contagi in 3 regioni.", "Ecco quali\u00bb.", "Questo titolo veicola una notizia falsa.", "Gli ultimi dati ufficiali pubblicati dal Ministero della Salute sono aggiornati alle ore 17 dell\u201911 maggio e parlano di 744 nuovi casi di persone positive al Covid-19, concentrati soprattutto tra Lombardia (+364), Piemonte (+111) ed Emilia-Romagna (+80).", "Le regioni che hanno registrato il numero minore di nuovi casi sono state invece Basilicata, Valle d\u2019Aosta e Umbria, ma in tutti e tre i territori il bollettino segnalava almeno un nuovo caso accertato.", "Dunque, stando ai numeri ufficiali, non c\u2019\u00e8 nessuna regione italiana con \u00abzero contagi\u00bb.", "Passiamo ora ai contenuti dell\u2019articolo.", "All\u2019interno del testo i presunti (e, come visto, falsi) dati riportati nel titolo vengono ripresentati in un contesto decisamente differente.", "Si legge che \u00aboggi sono 17 le Regioni con crescita di contagi prossima a zero\u00bb, formula poco chiara dal momento che le 17 Regioni in questione (tutte, escluse Lombardia, Piemonte ed Emilia-Romagna) presentano un numero di nuovi casi che variano da +1 a +25.", "I numeri riportati all\u2019interno dell\u2019articolo si riferiscono, quindi, al bollettino pubblicato dal Ministero della Salute il 10 maggio che vede ancora una volta la Basilicata come la regione meno colpita da nuovi contagi, con tre soli nuovi casi di Covid-19.", "L\u2019articolo pubblicato da Il Meteo riporta insomma numeri corretti (seppur non aggiornati e con conclusioni poco chiare), mentre il titolo utilizzato per la pubblicazione contiene un\u2019informazione falsa, dal momento che n\u00e9 il bollettino dell\u201911 maggio, n\u00e9 quello del giorno precedente, riferiscono di regioni a \u00abzero contagi\u00bb."], "category": "Notizia Falsa", "publish_date": "2020-05-12", "tags": ["contagi", "coronavirus", "coronavirus sars-cov-2", "covid-19", "zero contagi"], "links": ["https://www.ilmeteo.it/notizie/coronavirus-i-dati-regionali-colpo-di-scena-17-regioni-a-zero-ma-tutti-i-nuovi-contagi-in-3-regioniecco-quali-183831", "http://www.salute.gov.it/imgs/C_17_notizie_4727_0_file.pdf", "http://www.salute.gov.it/imgs/C_17_notizie_4719_0_file.pdf", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?area=nuovoCoronavirus&id=5351&lingua=italiano&menu=vuoto"]}
{"url": "https://facta.news/fuori-contesto/2020/05/06/il-video-che-mostra-un-posto-di-blocco-in-cina-e-degli-agenti-che-indossano-tute-azzurre-e-unesercitazione/", "title": "Il video che mostra un posto di blocco in Cina e degli agenti che indossano tute azzurre \u00e8 un\u2019esercitazione", "content": ["Il 5 maggio la redazione di Facta ha ricevuto diverse segnalazioni via WhatsApp che chiedevano la verifica di un video dal titolo \u00abPosto di blocco in Cina per Controlli Anti_Covid-19 \u2026proprio come in Italia\u2026\u00bb.", "Le immagini, girate effettivamente in Cina, mostrano l\u2019arresto di un uomo ad un posto di blocco perch\u00e9 si era rifiutato di scendere dalla propria vettura per ulteriori accertamenti dopo che la sua temperatura corporea era risultata essere pi\u00f9 alta del previsto.", "Nel video l\u2019arresto dell\u2019uomo coinvolge diversi agenti, molti dei quali indossano delle tute azzurre, delle mascherine bianche e degli scudi protettivi.", "Questa notizia \u00e8 fuorviante.", "Le immagini sono reali ma si tratta di un\u2019esercitazione e non di un episodio realmente accaduto.", "Come infatti mostra la versione completa del video (differente rispetto a quella parziale circolata su WhatsApp) alcuni degli agenti non direttamente coinvolti nel falso arresto sorreggono un cartello posizionato in modo tale che sia ben visibile dalle macchine che circolano nella direzione opposta.", "Sul cartello si legge la scritta: \u00abExercises\u00bb, in italiano \u201cesercitazioni\u201d.", "Segnaliamo, infine, che ci eravamo gi\u00e0 occupati di questa vicenda \u2013 tornata in questi giorni ad essere virale \u2013 a febbraio 2020."], "category": "Fuori Contesto", "publish_date": "2020-05-06", "tags": ["#verabot", "cina", "coronavirus sars-cov-2", "covid-19", "posto di blocco"], "links": ["https://www.youtube.com/watch?v=Gr9Ztxx6As8", "https://www.open.online/2020/02/23/coronavirus-il-video-della-polizia-cinese-che-ferma-e-arresta-goffamente-un-uomo-in-auto-non-e-una-bufala-e-una-esercitazione/", "https://pagellapolitica.it/bufale/show/962/questo-video-del-posto-di-blocco-in-cina-per-controlli-anti-coronavirus-%C3%A8-unesercitazione"]}
{"url": "https://facta.news/notizia-vera/2020/05/06/si-in-israele-i-tamponi-per-la-covid-19-si-possono-fare-per-strada-utilizzando-delle-specifiche-cabine/", "title": "S\u00ec, in Israele i tamponi per la Covid-19 si possono fare per strada utilizzando delle specifiche cabine", "content": ["Il 5 maggio la redazione di Facta ha ricevuto via WhatsApp molte richieste di verifica di un post, diffuso negli ultimi giorni attraverso l\u2019app di messaggistica, che mostra una foto che ritrae una donna che si sottopone a un tampone nasale presso un punto di prelievo all\u2019aperto.\u00a0L\u2019operatore che effettua il prelievo si trova all\u2019interno di una cabina, protetto dal contatto con la paziente da un pannello trasparente e lavora con le braccia infilate dentro lunghi guanti installati nella cabina stessa.", "La cabina, bianca con delle scritte azzurre in caratteri ebraici, presenta su una delle pareti delle grafiche raffiguranti particelle virali analoghe a quelle che nelle ultime settimane sono state utilizzate per rappresentare Sars-CoV-2, il virus all\u2019origine dell\u2019epidemia di Covid-19 .", "La foto, nella forma in cui \u00e8 circolata sui WhatsApp \u00e8 accompagnata, in alto, da un messaggio.", "Si legge: \u00abIsraele, tampone gratuito ai passanti e risultato in 24 ore via sms.", "Stiamo assistendo inermi al fallimento della nostra nazione\u00bb.", "La foto \u00e8 reale e la ritroviamo, per esempio, in un articolo pubblicato il 16 aprile 2020 dal Daily Mail , con la didascalia \u00abun\u2019altra cabina, prodotta da Maccabi Healthcare Services, \u00e8 operativa in una clinica a Jaffa\u00bb, citt\u00e0 israeliana.", "Lo stesso soggetto, con un\u2019inquadratura leggermente diversa, \u00e8 presente in una serie di scatti ( qui per esempio ) nell\u2019archivio fotografico per la stampa Getty Images , con la didascalia: \u00abI servizi sanitari israeliani del Maccabi (HMO) installano una cabina di prova COVID-19 che consente agli operatori sanitari di raccogliere campioni di tampone da individui nella citt\u00e0 costiera di Tel Aviv, il 16 aprile 2020\u00bb.", "Molte immagini simili, raffiguranti persone che si sottopongono a un test presso quello che sembra proprio uno stand adibito al prelievo di campioni, sono apparse di recente anche su alcuni media sia stranieri ( qui , qui e qui per esempio) che italiani ( qui e qui ).", "Le immagini descrivono una reale iniziativa messa in atto in alcune citt\u00e0 israeliane per assicurare che tra l\u2019operatore e la persona che si sottopone al test per Sars-CoV-2 non vi sia alcun contatto.", "Alcuni video mostrano da vicino come vengono effettuati i tamponi: qui quello diffuso il 19 aprile dall\u2019agenzia di stampa LaPresse e qui quello pubblicato il 5 maggio dalla Cnn .", "Il progetto nasce dalla collaborazione tra la sopra citata Maccabi Healthcare Services , una delle quattro organizzazioni ufficiali di assicurazione sanitaria ad Israele e la I.M. Segev Industries , azienda che si occupa di design urbano in chiave smart city , con l\u2019aiuto della Manufacturers Association of Israel (l\u2019Associazione dei Produttori locale), proprio per far fronte all\u2019emergenza Covid-19.", "Anche altre organizzazioni per l\u2019assistenza sanitaria del Paese stanno adottando sistemi analoghi.", "La redazione di Facta ha contattato i colleghi fact-checker di The Whistle .", "Ci hanno spiegato che \u00e8 vero che i test sono gratuiti, come riportato nella segnalazione che ci \u00e8 stata inviata via WahtsApp, ma per i soli cittadini che hanno sottoscritto un\u2019assicurazione sanitaria.", "Infine precisiamo che il servizio non viene fornito, come sostenuto nella segnalazione, a generici \u00abpassanti\u00bb bens\u00ec, come ha riportato il 17 aprile 2020 La Stampa , previa prescrizione del proprio medico di famiglia e una valutazione dei sintomi.", "I risultati del tampone, disponibili in poche ore, vengono poi registrati direttamente sulla cartella clinica elettronica della persona che si sottopone all\u2019esame: per attivare il servizio, \u00e8 sufficiente scorrere la tessera sanitaria digitale al momento del test."], "category": "Notizia Vera", "publish_date": "2020-05-06", "tags": ["#verabot", "coronavirus sars-cov-2", "covid-19", "covid19", "israele", "tamponi"], "links": ["https://www.shutterstock.com/it/search/corona+virus", "https://facta.news/tag/covid19/", "https://www.dailymail.co.uk/news/article-8226793/Israel-launches-new-contactless-roadside-covid-19-testing-booths.html", "https://www.gettyimages.it/detail/fotografie-di-cronaca/israels-maccabi-healthcare-services-install-a-fotografie-di-cronaca/1210099132", "https://www.israel21c.org/israel-launches-ingenious-zero-exposure-covid-19-test-kiosks/", "https://www.jpost.com/israel-news/innovative-coronavirus-testing-booth-launched-by-maccabi-healthcare-624980", "https://www.timesofisrael.com/number-of-daily-coronavirus-tests-again-falls-below-10000/", "https://www.lapresse.it/esteri/coronavirus_israele_tamponi_senza_contatto_con_i_pazienti-2590295/video/2020-04-19/", "https://www.lastampa.it/esteri/2020/04/17/news/israele-quattro-minuti-per-il-tampone-sul-covid-19-e-meno-di-24-ore-per-il-risultato-1.38728655", "https://www.lapresse.it/esteri/coronavirus_israele_tamponi_senza_contatto_con_i_pazienti-2590295/video/2020-04-19/", "https://edition.cnn.com/videos/world/2020/05/05/israel-mobile-testing-coronavirus-unit-lon-orig.cnn", "http://deci-europe.eu/deciproject/deci/consortium/maccabi-healthcare-services/", "https://www.imsegev.co.il/html5/sbs.py?_id=9912&did=1229&G=9912", "https://eng.industry.org.il/", "https://www.israel21c.org/israel-launches-ingenious-zero-exposure-covid-19-test-kiosks/", "https://www.lastampa.it/esteri/2020/04/17/news/israele-quattro-minuti-per-il-tampone-sul-covid-19-e-meno-di-24-ore-per-il-risultato-1.38728655"]}
{"url": "https://facta.news/fuori-contesto/2020/05/06/la-diarrea-e-la-seconda-causa-di-morte-infantile-nel-mondo-ma-non-uccide-2-milioni-di-bambini-ogni-anno/", "title": "La diarrea \u00e8 la seconda causa di morte infantile nel mondo, ma non uccide 2 milioni di bambini ogni anno", "content": ["Mercoled\u00ec 6 maggio la redazione di Facta ha ricevuto via WhatsApp una segnalazione che chiedeva di verificare l\u2019informazione, contenuta in un tweet pubblicato il 5 maggio 2020 dal profilo ufficiale del cuoco e personaggio televisivo Chef Rubio, secondo cui la diarrea \u00abcausata dall\u2019inquinamento delle falde acquifere\u00bb ucciderebbe 2 milioni di bambini ogni anno.", "Il dato \u00e8 stato presentato da Rubio con il commento \u00abCos\u00ec, per darvi la misura delle tragedie reali\u00bb e dunque in contrapposizione al numero dei decessi causati da Covid-19.", "Nonostante la diarrea acuta sia, come testimonia l\u2019Organizzazione mondiale della sanit\u00e0, la seconda causa di morte nel mondo per bambini sotto i 5 anni, il dato fornito da Chef Rubio non \u00e8 corretto.", "La stima pi\u00f9 precisa del numero di decessi dovuti a diarrea acuta arriva dal Lancet , autorevole rivista scientifica generalista, che in un articolo pubblicato a novembre 2018 (ma riferito a dati del 2016) parla di 446mila morti sotto i 5 anni d\u2019et\u00e0 (con un intervallo di confidenza che oscilla tra i 390mila e i 500mila).", "Questo dato fa dei bambini la fascia di popolazione pi\u00f9 colpita.", "Calcolando anche la popolazione adulta, sempre secondo il Lancet , sarebbero in tutto 1,6 milioni i morti per diarrea acuta nel mondo (intervallo di confidenza tra 1,2 e 2,3 milioni).", "Entrambi i dati sono presentati come stime, con un\u2019attendibilit\u00e0 statistica del 95 per cento.", "La maggior parte dei decessi per diarrea acuta \u00e8 provocata\u00a0 dal Rotavirus , gastroenterite virale che si trasmette attraverso l\u2019ingestione di acqua o cibo contaminato.", "Il riferimento di Chef Rubio alla gravit\u00e0 del problema e alle sue cause \u00e8 dunque corretto, ma il dato esposto \u00e8 ampiamente sovradimensionato.", "Il dato dei \u00ab2 milioni di bambini morti ogni anno\u00bb potrebbe derivare dal fraintendimento di questa campagna Unicef risalente al 2013, in cui viene descritto il \u00abPiano d\u2019azione globale\u00bb per \u00absalvare ogni anno 2 milioni di bambini dalla morte per polmonite e diarrea\u00bb.", "La polmonite \u00e8 ad oggi la prima causa di morte infantile nel mondo e secondo quanto riferisce l\u2019Oms uccide ogni anno 1,4 milioni di bambini sotto i 5 anni.", "Dato che, sommato ai numeri ufficiali sui decessi provocati dalla diarrea nella stessa fascia di et\u00e0, si avvicina alla cifra di 2 milioni citata erroneamente da Chef Rubio."], "category": "Fuori Contesto", "publish_date": "2020-05-06", "tags": ["#verabot", "chef rubio", "coronavirus sars-cov-2", "covid-19", "diarrea", "polmonite"], "links": ["https://twitter.com/rubio_chef/status/1257669100756709376", "https://www.who.int/news-room/fact-sheets/detail/diarrhoeal-disease", "https://www.thelancet.com/journals/laninf/article/PIIS1473-3099(18)30362-1/fulltext", "https://www.epicentro.iss.it/rotavirus/", "https://www.unicef.it/doc/4701/mortalita-infantile-un-piano-per-salvare-2-milioni-di-vite-ogni-anno.htm", "https://www.who.int/maternal_child_adolescent/news_events/news/2011/pneumonia/en/"]}
{"url": "https://facta.news/notizia-vera/2020/05/06/si-la-regione-puglia-ha-definitivamente-approvato-lobbligo-vaccinale-per-gli-operatori-sanitari/", "title": "S\u00ec, la Regione Puglia ha definitivamente approvato l\u2019obbligo vaccinale per gli operatori sanitari", "content": ["Mercoled\u00ec 6 maggio la redazione di Facta ha ricevuto via WhatsApp una segnalazione che chiedeva di verificare la notizia secondo cui il Consiglio regionale pugliese avrebbe dato \u00abil via libera all\u2019obbligo vaccinale per gli operatori sanitari\u00bb, un piano che farebbe dipendere l\u2019idoneit\u00e0 professionale dalla vaccinazione contro \u00abepatite, morbillo, parotite, rosolia, varicella, difterite, tetano, pertosse, tubercolosi e influenza\u00bb.", "La segnalazione si riferisce ad un articolo pubblicato il 30 aprile 2020 dalla sezione barese de Il Quotidiano Italiano e circolato su Facebook attraverso la condivisione critica di pagine contrarie all\u2019obbligo vaccinale.", "Si tratta di una notizia vera.", "La proposta di legge , presentata da Forza Italia e votata compattamente dalla maggioranza in Regione, era stata approvata il 12 giugno 2018, ma la sua entrata in vigore ha richiesto un iter piuttosto lungo.", "La norma ha infatti dovuto superare il giudizio di legittimit\u00e0 della Corte Costituzionale, richiesto dalla presidenza del Consiglio e arrivato il 17 aprile 2019 (fatta eccezione per il comma 2 dell\u2019articolo 1, che lasciava alle direzioni sanitarie la facolt\u00e0 di \u00abprescrivere vaccinazioni normalmente non raccomandate per la generalit\u00e0 degli operatori\u00bb e che \u00e8 stato eliminato).", "L\u2019ultimo step prima del definitivo via libera era il parere della Commissione Sanit\u00e0 della Regione Puglia, che ha approvato il regolamento lo scorso 30 aprile con il voto contrario di Fratelli d\u2019Italia e l\u2019astensione del Movimento 5 Stelle.", "La Regione Puglia diventa cos\u00ec la seconda regione italiana dopo l\u2019Emilia-Romagna a disporre l\u2019 obbligo di vaccinazione per medici, infermieri e volontari, in assenza del quale sar\u00e0 impossibile ottenere l\u2019idoneit\u00e0 professionale."], "category": "Notizia Vera", "publish_date": "2020-05-06", "tags": ["obbligo vaccinale", "puglia", "regione puglia", "vaccini"], "links": ["https://www.consiglio.puglia.it/", "https://bari.ilquotidianoitaliano.com/attualita/2020/04/news/regione-puglia-vaccino-obbligatorio-per-gli-operatori-sanitari-chi-si-rifiuta-non-sara-idoneo-al-lavoro-271435.html/?fbclid=IwAR1GbXqUL-a0OF02BrwgOql1gpxyvwwdUqIPlHJuvlfoeEO2jEUejQMdD1g", "https://www.facebook.com/ilgrandeinganno1/posts/681683652649981", "https://www.facebook.com/vaccinifacoltativi/posts/886434548498527", "http://www.consiglio.puglia.it/dettaglio/contenuto/52061/Vaccini--Proposta-di-legge-Franzoso-Marmo---Obbligo-per-operatori-sanitari-e-sanzioni-fino-a-cinquemila-euro-", "https://bari.repubblica.it/cronaca/2018/06/12/news/puglia_obbligo_vaccinale_operatori_sanita_-198822316/", "https://www.cortecostituzionale.it/actionSchedaPronuncia.do?anno=2019&numero=137", "https://www.consiglio.puglia.it/dettaglio/contenuto/73916/Obblighi-vaccinali-per-gli-OS--il-parere-favorevole-della-Commissione-sanita-al-regolamento", "https://ambo.ausl.bologna.it/temi/vaccini/i-vaccini-operatori-sanitari/operatori-sanitari-e-obbligo-di-vaccinazione-1/files/testo_delibera_gpg2018376.pdf", "https://ambo.ausl.bologna.it/temi/vaccini/i-vaccini-operatori-sanitari/operatori-sanitari-e-obbligo-di-vaccinazione-1"]}
{"url": "https://facta.news/notizia-vera/2020/05/07/si-la-camera-dei-deputati-ha-votato-contro-la-riapertura-immediata-di-parrucchieri-e-centri-estetici/", "title": "S\u00ec, la Camera dei Deputati ha votato contro la riapertura immediata di parrucchieri e centri estetici", "content": ["Gioved\u00ec 7 maggio la redazione di Facta ha ricevuto via WhatsApp una segnalazione che chiedeva di verificare la notizia, circolata su Facebook , secondo cui il governo avrebbe bocciato la proposta di una \u00abapertura anticipata per parrucchieri e centri estetici\u00bb.", "La segnalazione si riferisce ad un post pubblicato sul Facebook il 6 maggio, accompagnato da un video contenente l\u2019intervento alla Camera dell\u2019onorevole Domenico Furgiuele (Lega) , che definisce \u00abdi buon senso\u00bb l\u2019emendamento per la riapertura di parrucchieri e centri estetici.", "L\u2019emendamento in questione, come si evince dal video, \u00e8 arrivato in Parlamento con il parere negativo del governo e di l\u00ec a poco sarebbe stato bocciato con il voto contrario di 248 deputati.", "Si tratta quindi di una notizia vera.", "Il video si riferisce alla seduta della Camera tenutasi mercoled\u00ec 6 maggio e in particolare alla discussione sulla conversione in legge del decreto-legge n.19 del 25 marzo 2020 riguardante le misure per fronteggiare l\u2019emergenza Covid-19.", "Tra gli emendamenti proposti c\u2019era quello della senatrice leghista Erika Stefani , che chiedeva di aggiungere alla lista degli esercizi autorizzati a ripartire immediatamente, anche \u00abparrucchieri, centri estetici e servizi di cura degli animali da compagnia\u00bb.", "L\u2019emendamento 1.71 , presentato a inizio seduta con il parere negativo di \u00abgoverno e commissione\u00bb \u00e8 stato bocciato .", "Sul tema il 6 maggio \u00e8 intervenuto il presidente del Consiglio Giuseppe Conte, che in un\u2019intervista rilasciata al Fatto Quotidiano ha annunciato un \u00aballentamento del lockdown differenziato\u00bb che potrebbe portare alla riapertura di parrucchieri e centri estetici gi\u00e0 a partire dal prossimo 18 maggio."], "category": "Notizia Vera", "publish_date": "2020-05-07", "tags": ["camera dei deputati", "coronavirus", "coronavirus sars-cov-2", "covid-19", "parrucchieri", "riapertura"], "links": ["https://www.facebook.com/paolo.patacchini.79/posts/1519626464864962", "https://www.camera.it/leg18/29?shadow_deputato=307718&idpersona=307718&idlegislatura=18", "https://www.camera.it/leg18/410?idSeduta=0335&tipo=documenti_seduta", "https://www.gazzettaufficiale.it/eli/id/2020/03/25/20G00035/sg", "http://www.senato.it/leg/18/BGT/Schede/Attsen/00029185.htm", "https://www.camera.it/leg18/410?idSeduta=0335&tipo=documenti_seduta", "https://www.camera.it/leg18/410?idSeduta=0335&tipo=votazioni", "https://www.ilfattoquotidiano.it/in-edicola/articoli/2020/05/06/se-gli-italiani-continuano-cosi-il-contagio-non-risale-ma-la-crisi-sara-dolorosa/5792744/"]}
{"url": "https://facta.news/fuori-contesto/2020/05/07/no-questo-video-che-mostra-uno-squalo-nuotare-vicino-alla-riva-non-e-stato-girato-in-liguria/", "title": "No, questo video che mostra uno squalo nuotare vicino alla riva non \u00e8 stato girato in Liguria", "content": ["Il 4 maggio su Facebook \u00e8 stato pubblicato un video che mostra uno squalo nuotare a ridosso della spiaggia.", "Le immagini sono accompagnate da un commento in cui si sostiene che la scena si sarebbe verificata a Noli, in Liguria.", "Questa notizia \u00e8 falsa.", "Le immagini sono reali ma sono state girate in realt\u00e0 il 28 aprile 2020 nella baia di Soverato, in Calabria, come si pu\u00f2 verificare qui , qu i, qui e qui ."], "category": "Fuori Contesto", "publish_date": "2020-05-07", "tags": ["squalo"], "links": ["https://www.facebook.com/signo51/videos/vb.1629430368/10219222327462213/?type=2&theater", "https://www.facebook.com/diving.megalehellas.7/posts/1370821159791769?__xts__[0]=68.ARC0AnYrnWXVhuHhJyHlvYLkgNQfLx7D7hsUIHE2nJjSf9JEb-3hhDYSNAcPfZepjmOAGClciatr8SdgPREb-crMwDhr1E0_U7vPcRGN2plAkQiRYV2RiBfSk33a-q5ncuNgeKd_hOaj_MCTvG-B2QAmRtHQEPdI0b-oLdpaXWsND89s3_4wDXDyKkFXB1SnJYgIa_1f_nvy1eQZa4cChhvxOT2YdcoJVBvWzVDiT52xZCwfpqdI1bIX8rld8BFKnPHUK044exOToOUnY9YN2uAGfXAqolo63Qn6EavvrkeOEsMTGQD3KmMfibujW-gy7JvR8smr3vKK1j0rcelg7PVuKw&__tn__=-R", "https://video.corriere.it/cronaca/nella-baia-soverato-squalo-azzurro-si-avvicina-spiaggia/9704320a-8ddb-11ea-b08e-d2743999949b?fbclid=IwAR2PsRWk5YJeXOlu44Gn0nRybsBHdfWdEfRuFJbOOHkvsfVQx_7vp8Hrces", "https://www.ilfattoquotidiano.it/2020/05/05/catanzaro-uno-squalo-nuota-a-pochi-passi-dalla-riva-lincontro-ravvicinato-nella-baia-di-soverato/5791704/", "https://www.corrieredellacalabria.it/regione/item/239261-sorpresa-a-soverato-uno-squalo-azzurro-avvistato-sulla-spiaggia-foto/"]}
{"url": "https://facta.news/notizia-falsa/2020/05/07/no-lex-boss-mafioso-giovanni-brusca-non-e-stato-scarcerato/", "title": "No, l\u2019ex boss mafioso Giovanni Brusca non \u00e8 stato scarcerato", "content": ["Il 5 maggio su Facebook \u00e8 stata pubblicato un post in cui si legge che Giovanni Brusca \u2013 oggi collaboratore di giustizia in carcere da pi\u00f9 di 20 anni ma ex boss di mafia condannato, tra le altre cose, per la strage di Capaci e per il sequestro e l\u2019omicidio del tredicenne Giuseppe Di Matteo \u2013 sarebbe stato scarcerato.", "Il post contiene anche un messaggio di critiche nei confronti del governo Conte II indicato come \u00abgoverno di venduti alla mafia\u00bb.", "Questa notizia non trova riscontro in nessuna testata nazionale e locale.", "Si tratta quindi di una notizia frutto di fantasia.", "Il 7 ottobre 2019 il Corriere della Sera ha pubblicato la notizia che Giovanni Brusca, rinchiuso nel carcere di Rebibbia, aveva fatto ricorso in Cassazione per chiedere gli arresti domiciliari.", "I giudici, per\u00f2, hanno respinto la richiesta dei suoi legali il giorno successivo.", "Tornando al presente, ad essere stato scarcerato dal carcere di Opera e mandato agli arresti domiciliari per motivi di salute \u00e8 stato Franco Cataldo, 85 anni, condannato all\u2019ergastolo per concorso nel sequestro di Giuseppe Di Matteo, come si pu\u00f2 leggere qui , qui e qui .", "Cataldo fa parte di una lista di persone legate in vario modo alle mafie e a cui nell\u2019ultimo mese e mezzo sono stati concessi gli arresti domiciliari a causa dell\u2019emergenza Covid-19 che ha coinvolto anche le carceri italiane.", "Una vicenda che ha creato un accesso dibattito politico e di cui ci eravamo occupati in un altro articolo .", "Il 6 maggio il ministro della Giustizia, Alfonso Bonafede, ha annunciato in Parlamento che \u00e8 in cantiere un decreto legge \u00abche permetter\u00e0 ai giudici, alla luce del nuovo quadro sanitario, di rivalutare l\u2019attuale persistenza dei presupposti per le scarcerazioni dei detenuti di alta sicurezza e al 41 bis\u00bb."], "category": "Notizia Falsa", "publish_date": "2020-05-07", "tags": ["giovanni brusca"], "links": ["https://www.facebook.com/carlo.avena1/posts/3252943851406123", "https://www.agi.it/cronaca/omicidio_giuseppe_di_matteo_acido-6867445/news/2020-01-11/", "https://roma.corriere.it/notizie/cronaca/19_ottobre_07/brusca-richiede-domiciliarii-pm-sono-d-accordo-me-8c679d7a-e86b-11e9-959d-8634d2ae544d.shtml?refresh_ce-cp", "https://www.ansa.it/sito/notizie/cronaca/2019/10/07/mafia-cassazione-brusca-chiede-domiciliari_d2937f97-d764-49b6-8ba2-ee9126ec7390.html", "https://www.ilsole24ore.com/art/mafia-scarcerato-franco-cataldo-ergastolano-condannato-il-sequestro-matteo-ADmt9lO", "https://www.corriere.it/cronache/20_maggio_06/coronavirus-scarcerato-carceriere-bimbo-sciolto-nell-acido-1f4cf386-8f80-11ea-bb7f-d3d655d2211a.shtml", "https://www.ansa.it/sicilia/notizie/2020/05/06/mafia-scarcerato-anche-condannato-per-sequestro-di-matteo_f0953f8d-98dc-45da-b4aa-901c6084efd6.html", "https://www.repubblica.it/cronaca/2020/05/03/news/mafiosi_e_trafficanti_in_376_fuori_dal_carcere_per_l_emergenza_virus-255528216/", "https://facta.news/storie/2020/04/22/che-cosa-ce-dietro-la-storia-dello-scarceramento-dei-mafiosi-dal-41-bis/", "https://www.ansa.it/sito/notizie/politica/2020/05/06/bonafede_8f9a53b4-baf6-46ea-83fa-7957d62c7c06.html"]}
{"url": "https://facta.news/notizia-falsa/2020/05/06/non-e-vero-che-bill-gates-ha-ammesso-che-i-vaccini-servono-a-sterilizzare-e-ridurre-la-popolazione/", "title": "Non \u00e8 vero che Bill Gates ha ammesso che \u00abi vaccini servono a sterilizzare e ridurre la popolazione\u00bb", "content": ["Marted\u00ec 5 maggio la redazione di Facta ha ricevuto via WhatsApp una segnalazione che chiedeva di verificare un video circolato sull\u2019app di messaggistica istantanea e presente su YouTube dal titolo \u00abBill Gates ammette che i vaccini servono a sterilizzare e ridurre la popolazione\u00bb.", "Il video in questione \u00e8 stato caricato su YouTube il 26 aprile 2020 e dura in tutto poco meno di sette minuti, nei quali vengono mostrati due interventi pubblici di Bill Gates, imprenditore e filantropo statunitense, in prima linea nelle campagne pro-vaccinazione .", "Il primo filmato \u00e8 tratto da una conferenza Ted tenuta da Bill Gates nel febbraio 2010, dal titolo Innovating to zero , dedicata al futuro del pianeta e alle strategie per raggiungere l\u2019obiettivo di zero emissioni di Co2 entro il 2050.", "Durante la conferenza, Gates pronuncia la frase \u00abla popolazione mondiale conta oggi 6,8 miliardi di abitanti e ci dirigiamo verso i 9 miliardi.", "Se facciamo un buon lavoro con i vaccini, con la sanit\u00e0 e con le politiche riproduttive, possiamo diminuire questa stima del 10-15 per cento\u00bb.", "Il secondo filmato proviene invece da un\u2019intervista rilasciata da Bill Gates al dottor Sanjay Gupta , corrispondente della Cnn per i temi di carattere sanitario.", "Chiamato a rispondere sulla sua campagna di beneficenza \u201cIl decennio dei vaccini\u201d, il 6 febbraio 2011 Gates aveva sostenuto che \u00abcon i vaccini possiamo ridurre il numero di bambini che muoiono ogni anno da 9 milioni alla met\u00e0.", "A quel punto avremo tutti gli strumenti per ridurre la mortalit\u00e0 infantile e ridurre la crescita della popolazione\u00bb.", "Il video circolato su WhatsApp e segnalato a Facta enfatizza le due affermazioni di Gates, giungendo alla conclusione che collegare le campagne di vaccinazione alla riduzione della crescita della popolazione sia l\u2019ammissione che i vaccini servano a \u00absterilizzare la popolazione\u00bb.", "Si tratta di una notizia falsa.", "Bill Gates non ha mai fatto mistero di considerare la crescita della popolazione mondiale incompatibile con il miglioramento delle condizioni sanitarie, in particolare nei Paesi pi\u00f9 poveri del mondo.", "Ma la soluzione non \u00e8 mai stata quella di una sterilizzazione forzata, bens\u00ec quella di ridurre al minimo il tasso di mortalit\u00e0 infantile.", "\u00ab\u00c8 del tutto controintuitivo\u00bb ha raccontato Gates nel 2012 al magazine economico Forbes , spiegando come dopo molte ricerche abbia compreso che sotto una certa soglia di mortalit\u00e0 (10 decessi ogni mille persone), la crescita della popolazione tenda a stabilizzarsi.", "Secondo Gates, questo accade perch\u00e9 in alcune parti del mondo, dove la mortalit\u00e0 infantile \u00e8 pi\u00f9 elevata, i genitori decidono di procreare frequentemente non per avere famiglie numerose ma per far s\u00ec che almeno una percentuale dei propri figli sopravviva.", "\u00c8 la teoria comunemente conosciuta come The child survival hypothesis , molto in voga negli anni Settanta e oggi ampiamente dibattuta nella comunit\u00e0 scientifica internazionale.", "Secondo questa teoria, una mortalit\u00e0 infantile ridotta contribuirebbe ad aumentare le motivazioni a mettere in atto una pianificazione familiare e conseguentemente a far calare il tasso di crescita della popolazione.", "Al di l\u00e0 della reale efficacia delle proposte, \u00e8 importante sottolineare come Bill Gates associ s\u00ec la vaccinazione ad una decrescita delle stime riguardanti la popolazione mondiale, ma non per le motivazioni tracciate nel titolo del video.", "Nell\u2019ottica della Bill and Melinda Gates Foundation, i vaccini non servono \u00aba sterilizzare la popolazione\u00bb ma ad abbassare il tasso di mortalit\u00e0 infantile."], "category": "Notizia Falsa", "publish_date": "2020-05-06", "tags": ["#verabot", "bill e melinda foundation", "bill gates", "efficacia", "vaccini"], "links": ["https://www.youtube.com/watch?v=AiDRImVVIlY&feature=youtu.be", "https://www.gatesfoundation.org/what-we-do/global-health/vaccine-development-and-surveillance", "https://www.ted.com/talks/bill_gates_innovating_to_zero?language=it", "https://edition.cnn.com/profiles/sanjay-gupta-profile", "https://www.gatesfoundation.org/Media-Center/Press-Releases/2010/01/Bill-and-Melinda-Gates-Pledge-$10-Billion-in-Call-for-Decade-of-Vaccines", "https://cnnpressroom.blogs.cnn.com/2011/02/05/cnns-sanjay-gupta-interviews-philanthropist-bill-gates-on-efforts-to-eradicate-diseases-and-the-wakefield-controversy/", "https://www.youtube.com/watch?v=ozlbeXrb_5A", "https://www.forbes.com/sites/matthewherper/2011/11/02/the-second-coming-of-bill-gates/#6530475c13fd", "https://www.ncbi.nlm.nih.gov/pubmed/22077806", "https://www.ncbi.nlm.nih.gov/pmc/articles/PMC4168619/"]}
{"url": "https://facta.news/fuori-contesto/2020/04/30/la-foto-che-mostra-giuseppe-conte-mangiare-in-una-mensa-affollata-e-stata-scattata-a-novembre-2019/", "title": "La foto che mostra Giuseppe Conte mangiare in una mensa affollata \u00e8 stata scattata a novembre 2019", "content": ["Il 30 aprile su Facebook \u00e8 stata pubblicata una foto che mostra il presidente del Consiglio Giuseppe Conte seduto a tavola con molte altre persone in quella che sembra una mensa.", "La foto \u00e8 accompagnata da un commento in cui si sostiene che la scena si sarebbe verificata la sera del 29 aprile in un ristorante senza che si specificata la localit\u00e0.", "Si legge: \u00abQuesti sono i coglioni che dicono a noi di mantenere le distanze\u00bb.", "Il riferimento \u00e8 alle misure di distanziamento sociale e al divieto di fare assembramenti a causa dell\u2019emergenza Covid-19.", "Questa notizia \u00e8 falsa.", "La foto \u00e8 vera ma non \u00e8 stata scattata ad aprile 2020 durante il lockdown italiano causato dalla diffusione del nuovo coronavirus nel nostro Paese.", "Le immagini, in realt\u00e0, risalgono al 25 novembre 2019, quando il presidente del Consiglio si \u00e8 recato in visita allo stabilimento FCA di Melfi , in Basilicata.", "In questa occasione Conte ha mangiato in mensa con gli operai della fabbrica, come si pu\u00f2 verificare qui ."], "category": "Fuori Contesto", "publish_date": "2020-04-30", "tags": ["coronavirus", "coronavirus sars-cov-2", "covid-19", "giuseppe conte"], "links": ["https://www.facebook.com/photo.php?fbid=671516937004605&set=a.102700263886278&type=3&theater", "http://www.governo.it/it/articolo/firmato-il-dpcm-9-marzo-2020/14276", "https://video.corriere.it/cronaca/operaio-un-giorno-premier-conte-visita-stabilimento-fca-melfi/42809c42-0fbd-11ea-bd6b-b9b6fa42a1a4", "https://www.ilmessaggero.it/fotogallery/italia/giuseppe_conte_melfi_mensa_fca-4885756.html?fbclid=IwAR2qGW42K0xcF6rnYRPWCnj4BKjsn8VaiTKxYOcbUXiTI9Qb3pnvipsoEhc"]}
{"url": "https://facta.news/immagine-modificata/2020/04/30/lingresso-della-bill-melinda-gates-foundation-non-riporta-altre-scritte-oltre-a-questa/", "title": "L\u2019ingresso della \u00abBill & Melinda Gates Foundation\u00bb non riporta altre scritte oltre a questa", "content": ["Il 29 aprile su Twitter \u00e8 stata pubblicata un\u2019 immagine che mostrerebbe la sede della fondazione di Bill e Melinda Gates.", "All\u2019ingresso, su una parete, comparirebbe la scritta: \u00abCenter for global human population reduction.", "Bill & Melinda Gates foundation\u00bb, in italiano \u00abCentro per la riduzione della popolazione mondiale.", "Fondazione Bill & Melinda Gates\u00bb.", "Questa notizia \u00e8 falsa.", "La foto mostra s\u00ec parte della struttura in cui ha sede, a Seattle (Stati Uniti d\u2019America), la Bill & Melinda Gates Foundation , ma la scritta riportata sulla parete non \u00e8 quella reale.", "La foto \u00e8 stata quindi modificata.", "All\u2019ingresso della sede della fondazione compare infatti solo la scritta \u00abBill & Melinda Gates foundation\u00bb.", "Non c\u2019\u00e8, invece, la scritta \u00abCenter for global human population reduction\u00bb, come si pu\u00f2 verificare qui , qui e qui .", "La falsa frase \u00e8 stata aggiunta in seguito con un programma di grafica, come ricostruito dal sito di fact-checking Lead Story ."], "category": "Immagine Modificata", "publish_date": "2020-04-30", "tags": ["#verabot", "bill e melinda foundation", "bill gates"], "links": ["https://twitter.com/a_meluzzi/status/1255427200096112640", "https://www.flickr.com/photos/marc_smith/7352545150", "https://www.alamy.it/foto-immagine-la-sede-della-fondazione-bill-melinda-gates-a-seattle-washington-77343035.html", "https://www.google.com/maps/place/Bill+%26+Melinda+Gates+Foundation/@47.6233319,-122.3465813,3a,75y,90t/data=!3m8!1e2!3m6!1sAF1QipN9MsK6B300J8vdhF_RCIQoJ-8-z-fsTQL-e_r2!2e10!3e12!6shttps:%2F%2Flh5.googleusercontent.com%2Fp%2FAF1QipN9MsK6B300J8vdhF_RCIQoJ-8-z-fsTQL-e_r2%3Dw203-h114-k-no!7i4160!8i2340!4m8!1m2!2m1!1sBill+%26+Melinda+Gates+foundation!3m4!1s0x54901547ac747733:0xafcb7ed26d93ef1d!8m2!3d47.6233319!4d-122.3465813", "https://leadstories.com/hoax-alert/2020/04/fact-check-bill-and-melinda-gates-foundation-hq-does-not-read-center-for-global-human-population-reduction.html"]}
{"url": "https://facta.news/notizia-vera/2020/04/30/si-la-regione-calabria-ha-deciso-di-riaprire-bar-e-ristoranti-dal-30-aprile/", "title": "S\u00ec, la Regione Calabria ha deciso di riaprire bar e ristoranti dal 30 aprile", "content": ["Gioved\u00ec 30 aprile la redazione di Facta ha ricevuto via WhatsApp diverse segnalazioni che chiedevano di verificare la notizia secondo cui la Regione Calabria avrebbe deciso di riaprire \u00abbar e ristoranti con servizio ai tavoli all\u2019esterno\u00bb a partire dal 30 aprile 2020, in controtendenza rispetto alla scelta del governo contenuta all\u2019articolo 1 del Dpcm 26 aprile 2020 .", "La notizia \u00e8 vera.", "L\u2019ordinanza \u00e8 stata firmata nella tarda serata del 29 aprile dalla presidente della giunta regionale Jole Santelli (eletta lo scorso 26 gennaio col sostegno di Forza Italia, Lega e Fratelli d\u2019Italia) e dispone la \u00abripresa delle attivit\u00e0 di Bar, Pasticcerie, Ristoranti, Pizzerie, Agriturismo con somministrazione esclusiva attraverso il servizio con tavoli all\u2019aperto\u00bb a partire dal giorno successivo e, quindi, dal 30 aprile 2020.", "La decisione ha provocato numerose reazioni di dissenso, a partire da quelle dei comuni calabresi di Carlopoli, Lamezia Terme e Trebisacce, i cui sindaci hanno annunciato azioni che variano dalla \u00abnon applicazione\u00bb all\u2019impugnazione del provvedimento.", "Sul caso \u00e8 intervenuto anche il governo centrale, attraverso il presidente del Consiglio Giuseppe Conte, che nel corso dell\u2019informativa alla Camera del 30 aprile ha definito \u00abillegittime\u00bb le fughe in avanti di Regioni e Comuni, annunciando di voler impugnare l\u2019ordinanza regionale calabrese.", "Per giustificare la decisione, Regione Calabria ha fatto riferimento all\u2019 articolo 117 della Costituzione, che assegna \u00abla potest\u00e0 legislativa\u00bb allo Stato e alle Regioni, salvo che in alcune materie riservate allo Stato.", "La sanit\u00e0, come pi\u00f9 volte ribadito durante l\u2019emergenza Covid-19, \u00e8 una materia concorrente, davanti alla quale potrebbe essere sollevato un potenziale conflitto di attribuzione.", "Tra le materie di esclusiva potest\u00e0 statale, tuttavia, rientrano \u00abordine pubblico e sicurezza\u00bb, temi che riguardano da vicino l\u2019emergenza sanitaria attualmente in corso e la riapertura di bar e ristoranti."], "category": "Notizia Vera", "publish_date": "2020-04-30", "tags": ["bar", "calabria", "coronavirus", "coronavirus sars-cov-2", "covid19", "ristoranti"], "links": ["https://www.fanpage.it/live/coronavirus-ultime-notizie-29-aprile/77/", "https://i2.res.24o.it/pdf2010/Editrice/ILSOLE24ORE/ILSOLE24ORE/Online/_Oggetti_Embedded/Documenti/2020/04/27/DPCM-e-allegato-26-aprile-2020.pdf#page=8", "https://www.regione.calabria.it/website/portalmedia/decreti/2020-04/Ordinanza%20P.G.R.%20n.%2037_2020.pdf", "http://www.consiglioregionale.calabria.it/portale/Istituzione/Consiglieri/Consigliere/229", "https://www.ansa.it/sito/notizie/topnews/2020/04/30/fase-2-calabria-primi-comuni-in-rivolta_e2e9439d-423c-4044-b2f9-5994c888690a.html", "https://youtu.be/NGhSFtzUwyA", "https://www.repubblica.it/politica/2020/04/30/news/giuseppe_conte_camera_senato-255251392/", "https://www.fanpage.it/politica/conte-contro-lordinanza-della-calabria-illegittime-misure-meno-restrittive-nelle-regioni/", "https://www.senato.it/1025?sezione=136&articolo_numero_articolo=117", "https://www.agi.it/politica/news/2020-04-02/clausola-supremazia-sanita-coronavirus-8116950/"]}
{"url": "https://facta.news/fuori-contesto/2020/04/30/no-la-cerimonia-di-apertura-delle-olimpiadi-di-londra-del-2012-non-ha-anticipato-lepidemia-del-nuovo-coronavirus/", "title": "No, la cerimonia di apertura delle Olimpiadi di Londra del 2012 non ha anticipato l\u2019epidemia del nuovo coronavirus", "content": ["Il 29 aprile la redazione di Facta ha ricevuto via WhatsApp numerose segnalazioni di un video diventato virale sull\u2019app di messaggistica e sui social network, diffuso con l\u2019intento di mettere in luce un presunto legame tra la cerimonia di apertura delle Olimpiadi di Londra del 2012 e la pandemia di Covid-19 .", "Il video mette a confronto un\u2019esibizione di danza che nel 2012 mostrava medici, infermieri e bambini ballare, con episodi che si sarebbero realmente svolti all\u2019interno di alcuni ospedali negli ultimi mesi e direttamente collegati al diffondersi del nuovo coronavirus nel mondo.", "Lo scopo del video sarebbe quello di avvisarci che l\u2019epidemia in corso \u00e8 in realt\u00e0 un grande piano, probabilmente finalizzato a mettere in pericolo i bambini: \u00abstanno venendo per i vostri bambini!!!\u00bb, il messaggio pi\u00f9 volte ripetuto.", "Il filmato che ci \u00e8 stato segnalato dura 6 minuti e 45 secondi, si intitola \u00abAgghiacciante \u2013 Preparata nei minimi particolari\u00bb ed \u00e8 stato pubblicato su YouTube il 22 aprile 2020.", "Nella descrizione del video leggiamo che la fonte \u00e8 un altro filmato pubblicato su Youtube il 17 aprile 2020.", "Le immagini sono le stesse ma il titolo del video \u00e8 in questo caso in lingua inglese e a corollario riporta un breve testo: \u00ab Deadly viruses don\u2019t exist and no model of contagion has ever been proven \u00bb che, tradotto in italiano, significa: \u00abI virus mortali non esistono e nessun modello di contagio \u00e8 mai stato approvato \u00bb .", "In merito al contenuto, si tratta di un montaggio che, come anticipato sopra, mette a confronto alcuni spezzoni tratti dalla cerimonia di apertura delle Olimpiadi di Londra del 2012 (che si \u00e8 svolta il il 27 luglio) con immagini e clip prese da altri, svariati, contesti.", "Le immagini sono montate con un sottofondo musicale e alcune scritte gialle in sovraimpressione (in inglese) che intendono fornire una spiegazione, o in molti casi semplicemente alludere, ad alcune teorie alla base del messaggio.", "\u00abDopo aver visto le clip degli stadi riempiti con letti di ospedale\u00bb e qui vengono appunto riportate alcune riprese dei molti posti letto creati in alcune strutture sportive (non viene specificato quali e in che localit\u00e0) per far fronte all\u2019emergenza data dal nuovo coronavirus \u00abho realizzato che mi suonava tutto molto familiare\u00bb, si legge in apertura.", "Il video quindi procede con il raffronto tra le immagini di letti, di cliniche e medici impegnati nell\u2019emergenza Covid e quelle di una coreografia ripresa (con un montaggio per\u00f2 alterato) dalla cerimonia di apertura delle Olimpiadi.", "Lo spettacolo della cerimonia, in particolare, ha come protagonisti dei bambini che danzano e recitano assieme a un vasto gruppo di infermieri all\u2019interno di una scenografia con molti letti d\u2019ospedale, dislocati in tutta la distesa dello stadio.", "Il video prosegue poi portando alla luce, per tutto il corso della sua durata, potenziali richiami tra le Olimpiadi di Londra del 2012 e il nuovo coronavirus.", "Il personale ospedaliero che balla durante l\u2019esibizione sarebbe un presagio (minuto 01:30-02:10) delle immagini apparse in queste ultime settimane sui social che mostrano un flash mob di medici e infermieri del Mount Sinai Hospital di New York finalizzato a risollevare gli animi nel corso della lotta all\u2019epidemia.", "Un\u2019installazione a forma di ruota panoramica viene intesa come il simbolo della rete 5G (minuto 01:54), che si sottintende (minuto 03:35) possa avere un ruolo negativo sugli esseri umani.", "La stessa architettura dello stadio, inquadrata dall\u2019alto, sarebbe (minuto 02:30) una raffigurazione di Sars-CoV-2, il virus all\u2019origine dell\u2019epidemia, allusione che viene presentata con una sovraimpressione.", "La presenza poi, durante l\u2019esibizione, di un\u2019infermiera-ballerina dai tratti orientali (minuto 04:02) sarebbe un chiaro riferimento a Wuhan, la citt\u00e0 cinese dove \u00e8 stato documentato il primo focolaio dell\u2019epidemia nel dicembre 2019.", "Un fantoccio su un letto d\u2019ospedale (minuto 04:28) \u2013 nell\u2019esibizione, in realt\u00e0, si tratta della Regina di Cuori della fiaba di Alice nel Paese delle Meraviglie \u2013 sarebbe un riferimento a Boris Johnson, e al fatto che sia stato ricoverato per alcuni giorni a causa del Covid-19.", "Un ballerino durante un\u2019acrobazia (minuto 05:22) sarebbe una testimonianza che il coronavirus viaggerebbe attraverso l\u2019aria (e no, precisiamo subito che non \u00e8 cos\u00ec ).", "Infine, la presenza della Regina Elisabetta durante l\u2019esibizione e alcuni riferimenti a Bill Gates e altri personaggi celebri sarebbero chiari segnali di un complotto a sostegno dell\u2019ipotesi che l\u2019intero spettacolo fosse in realt\u00e0 tutt\u2019altro che la celebrazione di apertura delle Olimpiadi, bens\u00ec di quello che viene definito un vero e proprio rituale per il coronavirus (minuto 00:45).", "Si tratta di informazioni completamente prive di fondamento e di chiara impronta cospirazionista, potenzialmente pericolose in un momento cos\u00ec drammatico per la situazione sanitaria nazionale.", "Le immagini riprese dalla cerimonia, andata in scena la sera del 27 luglio 2012 presso l\u2019Olympic Stadium di Londra ( con la regia di Danny Boyle ) sono reali, come si pu\u00f2 verificare guardando il video ufficiale , diffuso dal canale ufficiale delle Olimpiadi .", "Gli spezzoni sono stati estrapolati dal loro contesto, rimescolati in modo strumentale e nessuna delle insinuazioni viene in alcun modo documentata.", "L\u2019esibizione citata nel video oggetto di indagine (visibile dal minuto 43:50 al minuto 55:20 del video ufficiale ) va in realt\u00e0 inserita nel contesto dello spettacolo (della durata di ben quattro ore) dove veniva raccontata con un susseguirsi di performance artistiche il corso della storia e della cultura britannica, come spiegato dal sito ufficiale dell\u2019evento.", "La scena dei letti, dei bambini e degli infermieri danzanti era inserita nella sezione dedicata al secondo dopoguerra e si riferiva, in particolare, alla nascita del National Health Service (Nhs) , il sistema sanitario del Regno Unito , ideato appunto nel 1946 ed entrato in funzione nel 1948.", "Si scelse \u2013 riportiamo per completezza il programma con l\u2019intera scaletta dell\u2019evento, dove l\u2019esibizione citata \u00e8 documentata alle pagine 26 e 27 \u2013 di dedicare un tributo al Great Ormond Street Hospital (Gosh) , un ospedale pediatrico fiore all\u2019occhiello della sanit\u00e0 del Paese.", "Ma non solo.", "L\u2019esibizione \u00e8 anche un omaggio alla narrativa per bambini inglese e ne ripercorre attraverso la lettura (se seguiamo l\u2019esibizione originale, c\u2019\u00e8 J.K. Rowling \u2013 autrice della saga di Harry Potter \u2013 che legge ad alta voce un passo di Peter Pan , icona dello stesso ospedale ) i racconti e i personaggi (buoni o cattivi) pi\u00f9 celebri: i vari pupazzi, compresa la gigantesca marionetta incappucciata e vestita di nero che si vede al centro della scena non sono altro, insomma, che personaggi celebri delle fiabe inglesi: l\u2019Acchiappabambini, Crudelia Demon, Capitan Uncino, la Regina di Cuori, Mary Poppins e, appunto, Voldemort.", "Circa le singole allusioni pseudoscientifiche sul nuovo coronavirus all\u2019interno del mashup , abbiamo gi\u00e0 smentito in pi\u00f9 occasioni l\u2019ipotesi della teoria cospirazionista secondo cui Sars-CoV-2 sarebbe un virus creato o manipolato dall\u2019uomo ( qui e qui , e qui , per esempio).", "In merito al presunto legame tra la rete per le telecomunicazioni 5G e la diffusione del virus sappiamo che la stessa Organizzazione mondiale della sanit\u00e0 ha inserito l\u2019ipotesi tra i casi di disinformazione pi\u00f9 diffusi sulla pandemia.", "La presunta tossicit\u00e0 del 5G \u00e8 totalmente infondata, come abbiamo avuto modo di verificare pi\u00f9 volte (per esempio qui , qui e qui )."], "category": "Fuori Contesto", "publish_date": "2020-04-30", "tags": ["complotto", "coronavirus", "coronavirus sars-cov-2", "covid-19", "olimpiadi"], "links": ["https://www.youtube.com/watch?v=ZZyoGB9Xy74&feature=youtu.be", "https://donotlink.it/WAYAK", "https://www.olympic.org/london-2012", "https://facta.news/tag/covid19/", "https://donotlink.it/Xq63E", "https://www.youtube.com/watch?v=4As0e4de-rI", "https://www.facebook.com/watch/?v=623831128171594", "http://adam-wright.com/jobs/london-olympics-2012/", "https://www.nytimes.com/2020/04/12/world/europe/boris-johnson-coronavirus.html", "https://www.ilpost.it/2020/04/03/coronavirus-aria/", "https://www.theguardian.com/sport/2012/jul/28/london-2012-boyle-olympics-opening-ceremony", "https://www.youtube.com/watch?v=4As0e4de-rI", "https://www.youtube.com/user/olympic/featured", "https://www.youtube.com/watch?v=4As0e4de-rI", "https://www.olympic.org/news/london-2012-olympic-games-open-in-spectacular-style", "https://www.nhs.uk/", "https://www.britannica.com/topic/National-Health-Service", "https://web.archive.org/web/20120731215816/http://www.london2012.com/mm/Document/Documents/Publications/01/30/43/40/OPENINGCEREMONYGUIDE_English.pdf", "https://www.gosh.nhs.uk/", "https://www.gosh.org/about-us/peter-pan", "https://facta.news/storie/2020/04/20/che-cosa-sappiamo-della-storia-del-nuovo-coronavirus-fuggito-da-un-laboratorio-cinese/", "https://pagellapolitica.it/blog/show/594/non-c%C3%A8-nessuna-prova-che-il-coronavirus-sia-nato-in-laboratorio", "https://facta.news/storie/2020/04/21/le-posizioni-di-montagnier-sul-nuovo-coronavirus-sono-pseudoscienza/", "https://www.who.int/emergencies/diseases/novel-coronavirus-2019/advice-for-public/myth-busters", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/04/15/il-video-il-corona-virus-smascherato-ora-sappiamo-cosa-lo-attiva-e-pseudoscienza/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/%20https://facta.news/notizia-falsa/2020/04/14/no-wuhan-non-e-coperta-interamente-dal-5g-e-non-ci-sono-legami-con-il-coronavirus/"]}
{"url": "https://facta.news/notizia-falsa/2020/04/30/no-lapp-per-il-tracciamento-dei-contatti-covid-19-non-sara-obbligatoria-ne-su-smartphone-ne-su-braccialetto-elettronico/", "title": "No, l\u2019app per il tracciamento dei contatti Covid-19 non sar\u00e0 obbligatoria, n\u00e9 su smartphone, n\u00e9 su \u00abbraccialetto elettronico\u00bb", "content": ["Gioved\u00ec 30 aprile la redazione di Facta ha ricevuto via WhatsApp una segnalazione che chiedeva di verificare un testo, circolato sull\u2019app di messaggistica istantanea, secondo cui nella fase 2 delle misure di contenimento per l\u2019emergenza Covid-19 \u00absar\u00e0 possibile uscire a patto che si scarichi sul proprio smartphone l\u2019app Immuni\u00bb, in modo da poter essere \u00absempre tracciati in qualunque spostamento\u00bb.", "\u00abA chi non avesse lo smartphone\u00bb prosegue il messaggio \u00abverr\u00e0 dato un braccialetto elettronico sul modello dei detenuti in libert\u00e0 controllata\u00bb, rifiutato il quale sar\u00e0 imposto il divieto di uscire di casa.", "Si tratta di una notizia falsa.", "Il testo fa riferimento a Immuni , l\u2019 app italiana sviluppata da Bending Spoons, Jakala e Centro medico Sant\u2019Agostino e selezionata dal governo per tracciare movimenti e contatti delle persone, in funzione del contenimento dei contagi da Covid-19.", "Il 20 aprile Corriere della Sera e Messaggero avevano pubblicato un\u2019indiscrezione secondo cui il mancato utilizzo dell\u2019applicazione avrebbe comportato una serie di limitazioni nella libert\u00e0 di movimento, ma con il decreto-legge approvato dal Consiglio dei Ministri il 29 aprile, abbiamo la certezza che non sar\u00e0 cos\u00ec.", "Nella nota emessa da Palazzo Chigi per presentare il decreto, si specifica infatti che \u00abil mancato utilizzo dell\u2019applicazione non comporta alcuna limitazione o conseguenza in ordine all\u2019esercizio dei diritti fondamentali dei soggetti interessati\u00bb e che sar\u00e0 assicurato \u00abil principio della parit\u00e0 di trattamento\u00bb anche a chi decidesse di non farne uso.", "Quanto al braccialetto, l\u2019indiscrezione arriva ancora una volta dall\u2019articolo del Corriere della Sera datato 20 aprile, che definiva quella del braccialetto per gli anziani come \u00abun\u2019ipotesi allo studio\u00bb per far fronte alla scarsa diffusione di dispositivi mobili in questa fascia di popolazione.", "Nonostante misure simili siano state adottate nel Liechtenstein e ad Hong Kong (nel primo caso su base volontaria, nel secondo caso \u00e8 stato imposto ai viaggiatori provenienti da altri Paesi), l\u2019ipotesi non \u00e8 presente in alcun documento ufficiale presentato dal governo italiano e non sar\u00e0 dunque adottata (almeno per il momento) in Italia."], "category": "Notizia Falsa", "publish_date": "2020-04-30", "tags": ["#verabot", "contact tracing", "coronavirus", "covid-19", "covid19", "immuni", "sars-cov-2", "tracciamento"], "links": ["https://www.ilsole24ore.com/art/download-dati-notifiche-ecco-come-funzionera-l-app-tracciare-contagio-ADvrNfN?refresh_ce=1", "https://www.corriere.it/cronache/cards/coronavirus-l-app-quasi-obbligatoria-braccialetto-gli-anziani/fase-2_principale.shtml", "http://www.governo.it/it/articolo/comunicato-stampa-del-consiglio-dei-ministri-n-43/14548", "https://www.ansa.it/sito/notizie/tecnologia/internet_social/2020/04/20/in-olanda-falla-app-tracciamento-covid_57d6cb0f-8653-4bde-84e0-cb1db4440cab.html"]}
{"url": "https://facta.news/notizia-vera/2020/04/30/si-la-foto-che-mostra-i-fotografi-assembrati-per-larrivo-di-conte-e-vera/", "title": "S\u00ec, la foto che mostra i fotografi assembrati per l\u2019arrivo di Conte a Genova \u00e8 vera", "content": ["Il 30 aprile la redazione di Facta ha ricevuto numerose richieste di verifica via WhatsApp di una foto che mostra il presidente del Consiglio Giuseppe Conte mentre cammina sotto lo sguardo di un folto gruppo di fotografi accalcati all\u2019interno di uno spazio transennato.", "Lo scatto \u00e8 diventato virale attraverso l\u2019app di messaggistica e sui social.", "La fotografia porta in sovraimpressione nella parte inferiore il nome del presunto autore e sarebbe stata scattata in occasione della visita di Conte a Genova per la cerimonia di varo dell\u2019ultima campata del viadotto sul Polcevera, tenutasi il 28 aprile .", "L\u2019immagine ha ricevuto diverse critiche perch\u00e9 i fotografi sarebbero assembrati dietro le transenne non rispettando le norme di sicurezza imposte dal Dpcm del 9 marzo 2020 per far fronte all\u2019attuale emergenza sanitaria dovuta all\u2019epidemia di Covid-19 e pensate per ridurre al minimo il rischio di contagio.", "La foto \u00e8 reale ed \u00e8 stata pubblicata sul profilo Facebook del fotoreporter del quale riporta il marchio (accompagnata da altre immagini dell\u2019evento).", "L\u2019immagine mostra quindi fatti reali, avvenuti proprio il 28 aprile 2020.", "Che non sia stata mantenuta la distanza di sicurezza in quel contesto lo confermano anche le riprese video dell\u2019evento, anch\u2019esse nel fuoco delle polemiche, e lo testimonia anche una nota pubblicata il 29 aprile dall\u2019Associazione Ligure dei Giornalisti, che lamentava proprio il mancato rispetto delle norme, ripresa poi lo stesso giorno anche dall\u2019agenzia di stampa Dire ."], "category": "Notizia Vera", "publish_date": "2020-04-30", "tags": ["#verabot", "coronavirus", "coronavirus sars-cov-2", "covid19", "dpcm", "fotografia", "giuseppe conte"], "links": ["https://facta.news/notizia-vecchia/2020/04/29/la-foto-di-giuseppe-conte-e-renzo-piano-che-non-rispettano-il-distanziamento-sociale-risale-a-prima-del-lockdown/", "http://www.governo.it/it/articolo/firmato-il-dpcm-9-marzo-2020/14276", "https://www.facebook.com/photo.php?fbid=2747037382090289&set=pcb.2747200492073978&type=3&theater", "https://www.la7.it/laria-che-tira/video/assembramento-allarrivo-di-giuseppe-conte-a-genova-per-il-varo-dellultima-campata-del-nuovo-ponte-28-04-2020-321863", "http://www.associazioneliguregiornalisti.org/ponte-genova-tutti-intorno-conte-giornalisti-isolati-alg-non-rispettate-misure-anti-covid/", "https://www.dire.it/29-04-2020/453711-ponte-di-genova-calca-di-giornalisti-allarrivo-di-conte-e-polemica/"]}
{"url": "https://facta.news/notizia-falsa/2020/05/04/no-non-esiste-alcun-sondaggio-swg-la7-pubblicato-il-3-maggio-2020/", "title": "No, non esiste alcun sondaggio Swg-La7 pubblicato il 3 maggio 2020", "content": ["Il 3 maggio su Twitter \u00e8 stata pubblicata un\u2019 immagine che mostrerebbe un sondaggio attribuito alla Swg sull\u2019\u00aborientamento di voto\u00bb degli italiani.", "Stando ai dati riportati, al 3 maggio 2020 la Lega sarebbe al 20,7 per cento, perdendo, rispetto alla rilevazione del 23 aprile scorso, quasi il 5 per cento e finendo in terza posizione tra le intenzioni di voto alle spalle del Partito democratico (23,9 per cento) e del Movimento 5 Stelle (21,5 per cento).", "L\u2019immagine ha anche un diretto riferimento al TgLa7, di cui viene riportato il logo in alto a destra.", "Questa notizia \u00e8 falsa, smentita dalla stessa Swg che ha anche annunciato di voler presentare denuncia formale per l\u2019accaduto."], "category": "Notizia Falsa", "publish_date": "2020-05-04", "tags": ["lega", "sondaggio", "swg"], "links": ["https://twitter.com/Icompetenti/status/1257016754825498625", "https://twitter.com/swg_research/status/1257042103047258114?ref_src=twsrc%5Etfw"]}
{"url": "https://facta.news/notizia-falsa/2020/05/04/no-lidl-non-sta-regalando-buoni-spesa-per-un-valore-di-250-euro/", "title": "No, Lidl non sta regalando buoni spesa per un valore di 250 euro", "content": ["Luned\u00ec 4 maggio la redazione di Facta ha ricevuto diverse richieste di verifica di un messaggio circolato su WhatsApp che promuove dei presunti buoni \u00abalimentari gratuiti del valore di\u00a0 \u20ac 250\u00bb forniti dalla catena di supermercati Lidl ai propri consumatori \u00abper sostenere la nazione\u00bb.", "Il messaggio \u00e8 accompagnato da un link che reindirizza alla pagina www.lidl.it-gratuita.club, un sito che non ha nulla a che vedere con il sito ufficiale della catena di supermercati Lidl.", "Invitiamo quindi i nostri lettori a non cliccare sul collegamento ipertestuale.", "Questa notizia non trova conferma in nessun comunicato o iniziativa ufficiale di Lidl che, sul proprio sito internet, invita i consumatori a \u00abprestare attenzione ad iniziative attualmente diffuse attraverso la rete, via WhatsApp, o tramite email che, pur riportanti impropriamente il logo Lidl, non sono in alcun modo riconducibili alla nostra Societ\u00e0\u00bb.", "Segnaliamo infine che nelle scorse settimane \u00e8 circolata un\u2019altra bufala che riguardava dei presunti buoni offerti da Lidl ai consumatori nati tra il 1970 e il 1975.", "Inoltre, notizie false molto simili a quella descritta in questa articolo hanno coinvolto nel corso dell\u2019ultimo mese anche altri grandi marchi: Esselunga , Conad , Coop e Crai ."], "category": "Notizia Falsa", "publish_date": "2020-05-04", "tags": ["buoni spesa", "lidl"], "links": ["https://www.lidl.it/", "https://www.lidl.it/contents/informazioni/concorsi", "https://facta.news/notizia-falsa/2020/04/21/no-lidl-non-sta-distribuendo-buoni-regalo-del-valore-di-500e-per-i-nati-tra-il-1970-e-il-1975/", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/", "https://facta.news/notizia-falsa/2020/04/16/no-crai-non-ha-annunciato-che-regalera-a-tutti-un-coupon-di-500e/"]}
{"url": "https://facta.news/notizia-falsa/2020/04/27/il-documento-della-questura-di-roma-che-vieta-di-svolgere-attivita-balneari-a-scopo-ricreativo-fino-all11-giugno-e-un-falso/", "title": "Il documento della Questura di Roma che vieta di svolgere attivit\u00e0 balneari a \u00abscopo ricreativo\u00bb fino all\u201911 giugno \u00e8 un falso", "content": ["Il 27 aprile \u00e8 arrivata alla redazione di Facta una richiesta di verifica di un\u2019immagine che mostra un presunto documento pubblicato dalla \u00abQuestura di Roma\u00bb e datato 16 aprile 2020.", "Stando a quanto riportato, vista l\u2019emergenza sanitaria in atto legata alla pandemia di Covid-19, sarebbe stato deciso di vietare di svolgere diverse attivit\u00e0 balneari a scopo ricreativo fino all\u201911 giugno 2020.", "Questa notizia \u00e8 falsa, smentita dalla stessa Questura di Roma in un post sulla propria pagina Facebook dove, insieme alla pubblicazione della foto del documento falso, si legge che la Polizia di Stato \u00abnon riconosce come proprio\u00bb il documento in questione e quanto riportato \u00ab\u00e8 da ritenersi falso ed ingannevole per la pubblica fede e non deve essere preso in considerazione\u00bb."], "category": "Notizia Falsa", "publish_date": "2020-04-27", "tags": ["coronavirus sars-cov-2", "covid19", "nuovo coronavirus", "questura di roma"], "links": []}
{"url": "https://facta.news/notizia-falsa/2020/04/27/no-la-figlia-dellex-ministra-fornero-non-e-andata-in-pensione-a-39-anni/", "title": "No, la figlia dell\u2019ex ministra Fornero non \u00e8 andata in pensione a 39 anni", "content": ["Il 24 aprile su Facebook \u00e8 stata pubblicata un\u2019 immagine che mostra il volto di Elsa Fornero, ministro del Lavoro durante il governo Monti, e quello di sua figlia, Silvia Deaglio.", "L\u2019immagine \u00e8 accompagnata da un testo in cui si sostiene che la figlia della ex ministra sarebbe andata in pensione a 39 anni.", "Questa notizia \u00e8 falsa, non trova riscontro in nessuna testata nazionale e locale e circola in rete da almeno quattro anni.", "La notizia inventata \u00e8 stata pubblicata per la prima volta il 31 agosto 2015 dal Corriere della Pera (da non confondere con il Corriere della Sera ), sito che nelle proprie info specifica di essere il \u00abpi\u00f9 bugiardo della rete\u00bb."], "category": "Notizia Falsa", "publish_date": "2020-04-27", "tags": ["elsa fornero", "pensione", "silvia deaglio"], "links": ["https://www.facebook.com/photo.php?fbid=2684317811677852&set=a.917436291699355&type=3&theater", "https://www.bufale.net/bufala-la-figlia-della-ex-ministra-fornero-in-pensione-a-39-anni/", "https://web.archive.org/web/20150904004201/http://www.corrieredellapera.com/2015/08/silvia-deaglio-la-figlia-dellex.html", "https://www.corriere.it/", "https://web.archive.org/web/20150831120725/http://www.corrieredellapera.com/p/about.html"]}
{"url": "https://facta.news/notizia-falsa/2020/04/27/il-vaccino-contro-il-coronavirus-per-gli-animali-domestici-non-centra-nulla-con-sars-cov-2-e-covid-19/", "title": "Il vaccino contro il coronavirus per gli \u00abanimali domestici\u00bb non c\u2019entra nulla con Sars-Cov-2 e Covid-19", "content": ["Il 26 aprile su Facebook \u00e8 stata pubblicata l\u2019 immagine di una fiala di un presunto vaccino per cani contro il coronavirus.", "La foto \u00e8 accompagnata da un commento in cui si sostiene che \u00abc\u2019\u00e8 qualcosa che non quadra\u00bb.", "Si legge: \u00abVaccino 2001 per Coronavirus per animali domestici\u2026.Qualcosa non va, prendono davvero le persone per dei coglioni\u00bb.", "Il riferimento \u00e8 all\u2019emergenza sanitaria legata al diffondersi a livello mondiale di casi di Covid-19 e l\u2019assenza di un vaccino per curare questa specifica malattia.", "Questa notizia \u00e8 per\u00f2 fuorviante.", "Come spiegato il 23 aprile 2020 dai colleghi di Full Fact (progetto di fact-checking attivo nel Regno Unito), la fiala del vaccino mostrato nella foto in questione \u00e8 il Nobivac Canine 1-Cv , un vaccino per cani somministrato dai veterinari per proteggere gli animali dalle malattie causate dall\u2019infezione da coronavirus canino, che non ha nulla a che fare con il nuovo coronavirus\u00a0SARS-CoV-2."], "category": "Notizia Falsa", "publish_date": "2020-04-27", "tags": ["#verabot", "coronavirus sars-cov-2", "covid-19", "nuovo coronavirus", "vaccino"], "links": ["https://www.facebook.com/photo.php?fbid=147843686746864&set=a.110485120482721&type=3&theater", "https://fullfact.org/online/dog-vaccine-coronavirus/", "https://www.drugs.com/vet/nobivac-canine-1-cv.html", "https://vcahospitals.com/know-your-pet/coronavirus-disease-in-dogs"]}
{"url": "https://facta.news/notizia-falsa/2020/04/27/no-quello-della-camera-dei-deputati-non-e-lunico-ristorante-aperto-in-italia/", "title": "No, quello della Camera dei Deputati non \u00e8 \u00abl\u2019unico ristorante aperto in Italia\u00bb", "content": ["Luned\u00ec 27 aprile la redazione di Facta ha ricevuto una segnalazione via WhatsApp che chiede di verificare l\u2019attendibilit\u00e0 della notizia secondo cui il \u00absolo ristorante aperto in Italia\u00bb sarebbe il servizio di ristorazione interno alla Camera dei Deputati.", "Secondo l\u2019articolo, pubblicato da Quotidiano Nazionale lo scorso 25 aprile, quello di Montecitorio sarebbe \u00abl\u2019unico ristorante in attivit\u00e0 in un\u2019Italia che soffre, senza poter mangiare fuori e neppure bere un caff\u00e8\u00bb.", "Si tratta di una notizia fortemente imprecisa.", "L\u2019articolo in questione riprende un lancio Ansa del 22 aprile, dal titolo \u00abCoronavirus: in riapertura mensa Camera\u00bb, che spiegava come i questori della Camera stessero lavorando per consentire ai deputati di consumare pasti \u00abnella mensa al piano interrato e nel ristorante al piano basamentale di Montecitorio\u00bb.", "Dal 23 aprile, il servizio mensa \u00e8 effettivamente ripartito \u2013 dopo la chiusura decisa con l\u2019entrata in vigore del lockdown nazionale \u2013 ma non a pieno ritmo, come spiegato dal deputato e questore della Camera Gregorio Fontana (Forza Italia), la figura incaricata di vigilare sulla corretta applicazione delle norme interne a Montecitorio: \u00abTutto verr\u00e0 trasformato in un\u2019unica grande mensa di necessit\u00e0, come avviene in quelle strutture che non hanno mai chiuso come gli ospedali o le caserme.", "Saranno rispettate alla lettera le prescrizioni igienico-sanitarie del caso e le restrizioni anti-contagio previste fino ad ora, a cominciare dalla distanza minima di un metro\u00bb.", "Non un ristorante, dunque, ma una \u00abmensa di necessit\u00e0\u00bb, non diversa da quelle aziendali rimaste operative in piena emergenza Covid-19.", "Secondo il \u00abProtocollo condiviso di regolamentazione delle misure per il contrasto e il contenimento della diffusione del coronavirus negli ambienti di lavoro\u00bb, accordo sottoscritto il 14 marzo (e aggiornato il 24 aprile ) da organizzazioni sindacali e datoriali per assicurare la tutela della salute nelle attivit\u00e0 lavorative essenziali, le mense possono infatti continuare a servire cibo negli spazi aziendali, a patto di prevedere una ventilazione dei locali, accessi contingentati e distanze di sicurezza."], "category": "Notizia Falsa", "publish_date": "2020-04-27", "tags": ["camera dei deputati", "coronavirus sars-cov-2", "covid-19", "montecitorio", "nuovo coronavirus", "ristorante"], "links": ["https://www.quotidiano.net/politica/camera-dei-deputati-ristorante-1.5122370", "https://www.quotidiano.net/politica/camera-dei-deputati-ristorante-1.5122370", "https://www.ansa.it/sito/notizie/topnews/2020/04/22/coronavirus-in-riapertura-mensa-camera_f9b8922d-1ae1-4563-8c2e-6e8ba2ac955c.html", "https://www.ansa.it/sito/notizie/topnews/2020/04/22/coronavirus-in-riapertura-mensa-camera_f9b8922d-1ae1-4563-8c2e-6e8ba2ac955c.html", "https://www.ilgiornaledellaprotezionecivile.it/a/coronavirus-ducati-cos-tuteliamo-i-nostri-dipendenti", "https://www.wired.it/lifestyle/food/2020/04/24/mense-aziendali-fase-2/", "http://www.protezionecivile.gov.it/media-comunicazione/news/dettaglio/-/asset_publisher/default/content/regolamentazione-delle-misure-per-il-contrasto-e-il-contenimento-della-diffusione-del-virus-covid-19-negli-ambienti-di-lavoro-una-sintesi-del-protocol", "https://www.fim-cisl.it/wp-content/uploads/2020/04/Protocollo-condiviso-24-aprile.pdf#pag=10"]}
{"url": "https://facta.news/fuori-contesto/2020/04/21/alcuni-migranti-salvati-nel-mediterraneo-trascorreranno-la-quarantena-su-un-traghetto-tirrenia-ma-senza-alcun-comfort/", "title": "Alcuni migranti salvati nel Mediterraneo trascorreranno la quarantena su un traghetto Tirrenia, ma senza alcun comfort", "content": ["Luned\u00ec 20 aprile la redazione di Facta ha ricevuto via WhatsApp la richiesta di verificare una card, creata e diffusa dalla pagina Facebook ufficiale della Lega, che mostra un traghetto bianco Tirrenia e riferisce di \u00abimmigrati clandestini in quarantena a spese degli italiani\u00bb, \u00abcon aria condizionata, ristorante, self service, bar, negozio, infermeria, cinema, area giochi per bambini e solarium\u00bb.", "Un gruppo composto da 180 migranti salvati nel Mediterraneo tra il 7 aprile e il 13 aprile trascorrer\u00e0 realmente la quarantena su un traghetto Tirrenia (il Raffaele Rubattino), ma senza i comfort descritti nella card.", "I provvedimenti\u00a0sono stati firmati il 12 e il 18 aprile 2020 dal capo della protezione civile Angelo Borrelli su richiesta del ministro delle Infrastrutture Paola De Micheli e dal ministro dell\u2019Interno Luciana Lamorgese e si sono resi necessari per risolvere lo stallo provocato dal decreto interministeriale n.150 del 7 aprile 2020 che all\u2019articolo 1 dichiara l\u2019Italia \u00abporto non sicuro\u00bb per tutta la durata dell\u2019emergenza Covid-19.", "Ad alloggiare sulla nave Raffaele Rubattino, di propriet\u00e0 della compagnia di navigazione italiana Tirrenia, saranno dunque i 180 migranti salvati in quattro diverse operazioni nel Mediterraneo da Alan Kurdi , della ong tedesca Sea-Eye, e Aita Mari , della spagnola Salvamento Maritimo Humanitario.", "Sono 12 le persone che hanno perso la vita durante la traversata.", "Trattandosi di una quarantena, i servizi della Rubattino saranno ridotti all\u2019essenziale.", "Niente bar, niente negozi, niente cinema e niente area giochi per bambini: la nave di propriet\u00e0 della Tirrenia ospita solo i migranti \u2013 che non sono ancora definibili \u00abirregolari\u00bb, dal momento che il processo di identificazione avverr\u00e0 dopo lo sbarco \u2013 e 22 operatori della Croce Rossa Italiana, che si occupano dello screening medico e della somministrazione di tre pasti al giorno, da consumare \u00abchiusi ognuno in una cabina\u00bb ha spiegato ad Agi l\u2019ammiraglio Roberto Isidori, direttore marittimo di Palermo."], "category": "Fuori Contesto", "publish_date": "2020-04-21", "tags": ["#verabot", "alan kurdi", "coronavirus", "coronavirus sars-cov-2", "covid-19", "migranti", "tirrenia", "traghetto"], "links": ["https://www.facebook.com/legasalvinipremier/posts/3142290259147212", "http://www.mit.gov.it/comunicazione/news/alan-kurdi-intervento-per-gestione-migranti-affidato-al-dip-immigrazione-con", "http://www.mit.gov.it/comunicazione/news/aita-mari-le-persone-saranno-trasferite-domani-su-nave-rubattino", "http://www.protezionecivile.gov.it/amministrazione-trasparente/provvedimenti/-/content-view/view/1250434", "https://twitter.com/seaeyeorg/status/1247593735044468739?s=20", "https://www.ilfattoquotidiano.it/2020/02/09/migranti-80-soccorsi-dalla-nave-aita-mari-alarm-phone-in-90-su-barca-in-difficolta/5701210/?utm_campaign=mondo&utm_medium=twitter&utm_source=twitter", "http://www.vita.it/it/article/2020/04/18/la-nave-quarantena-per-i-migranti-preoccupazione-per-i-34-dellaita-mar/155088/", "https://www.redattoresociale.it/article/notiziario/task_force_con_22_operatori_cri_a_bordo_della_alan_kurdi", "https://www.agi.it/cronaca/news/2020-04-17/miigranti-rubattino-alan-kurdi-coronavirus-8368880/"]}
{"url": "https://facta.news/notizia-falsa/2020/04/16/lo-chef-antonino-cannavacciuolo-non-guadagna-milioni-di-euro-con-i-bitcoin/", "title": "Lo chef Antonino Cannavacciuolo non guadagna milioni di euro con i bitcoin", "content": ["Il 16 aprile alla redazione di Facta \u00e8 arrivata via WhatsApp la richiesta di verificare una notizia secondo cui lo chef Antonino Cannavacciuolo starebbe guadagnando molto soldi tramite un \u00abprogramma di trading automatico di criptovalute\u00bb.", "Il collegamento ipertestuale presente nel messaggio reindirizza a una pagina in cui, sopra al titolo e all\u2019articolo, compare il logo del quotidiano la Repubblica .", "Questa notizia \u00e8 falsa e non trova riscontro in nessuna testata nazionale e locale e in nessun comunicato ufficiale dello chef Cannavacciuolo.", "Inoltre, la Repubblica ha smentito di aver mai pubblicato un articolo sul tema."], "category": "Notizia Falsa", "publish_date": "2020-04-16", "tags": ["antonino cannavacciuolo", "bitcoin"], "links": ["https://donotlink.it/ogBXg", "https://www.repubblica.it/tecnologia/sicurezza/2020/04/06/news/antonino_cannavacciuolo_la_bufala_del_trading-253282864/"]}
{"url": "https://facta.news/notizia-falsa/2020/04/16/no-a-novi-ligure-e-a-figline-valdarno-le-persone-non-sono-andate-al-mare-anche-perche-il-mare-non-ce/", "title": "No, a Novi Ligure e a Figline Valdarno le persone non sono andate al mare (anche perch\u00e9 il mare non c\u2019\u00e8)", "content": ["Il 15 aprile la redazione di Facta ha ricevuto numerose segnalazioni via WhatsApp di due post Twitter che mostrano le fotografie di due spiagge affollate da bagnanti.", "Queste immagini, stando a quanto riportato nel testo che le accompagna, immortalerebbero delle localit\u00e0 balneari italiane e sarebbero state scattate nel corso dell\u2019ultima settimana e quindi nel pieno delle misure di distanziamento sociale messe in atto per il contenimento dell\u2019epidemia di Covid-19.", "La prima immagine, pubblicata su Twitter il 12 aprile 2020, mostrerebbe un comune italiano in provincia di Alessandria ed \u00e8 accompagnata da un testo che recita: \u00abSpiaggia di Novi Ligure\u2026 sono senza parole\u2026\u00bb.", "La seconda immagine, invece, immortalerebbe la localit\u00e0 di \u00abFigline Valdarno\u00bb (Firenze) ed \u00e8 stata pubblicata su Twitter il 13 aprile.", "Questi post veicolano per\u00f2 delle informazioni totalmente false (e probabilmente pubblicate con un intento ironico): non risalgono al 2020 e non mostrano le localit\u00e0 di cui si parla.", "N\u00e9 a Novi Ligure n\u00e9 a Figline Valdarno c\u2019\u00e8 infatti la spiaggia.", "Andiamo con ordine.", "La prima immagine risale al 2016 e fa parte dell\u2019archivio fotografico di Shutterstock (provider americano di immagini e strumenti grafici).", "Nella didascalia si legge: \u00ab Lerici colorful village.", "Five lands, Cinque Terre, Ligury Italy Europe.", "2016 \u00bb, in italiano: \u00abVillaggio colorato di Lerici.", "Cinque terre, Liguria Italia Europa.", "2016\u00bb.", "Le informazioni fornite dalla didascalia della foto sono confermate anche da un dettaglio presente nell\u2019immagine: il Castello di Lerici sullo sfondo.", "Infine, come anticipato, Novi Ligure si trova nell\u2019entroterra piemontese e non possiede alcuna spiaggia.", "Con una ricerca inversa delle immagini, possiamo datare anche la seconda foto a molto prima dell\u2019aprile 2020.", "Lo scatto esisteva gi\u00e0 nel 2008 e come riportano (per esempio qui e qui ) le didascalie associate mostra la spiaggia La Pelosa di Stintino (Sassari, Sardegna).", "Inoltre, come nel caso di Novi Ligure, nemmeno Figline Valdarno si trova sul mare.", "Il comune di Figline Valdarno, oltretutto, non esiste pi\u00f9 in questa denominazione dal 1\u00b0 gennaio 2014 e oggi la localit\u00e0 si chiama Figline e Incisa Valdarno ."], "category": "Notizia Falsa", "publish_date": "2020-04-16", "tags": ["covid19", "fotografia"], "links": ["https://www.shutterstock.com/sv/image-photo/lerici-colorful-village-five-lands-cinque-553895725?irgwc=1&utm_medium=Affiliate&utm_campaign=TinEye&utm_source=77643&utm_term=", "https://it.wikipedia.org/wiki/Castello_di_Lerici", "https://www.google.com/maps/place/15067+Novi+Ligure+AL/@44.76646,8.752411,13z/data=!3m1!4b1!4m5!3m4!1s0x4787668ffdda1575:0x58f386236508ff49!8m2!3d44.7620048!4d8.7858956", "https://www.alamy.it/foto-immagine-turisti-e-ombrelloni-sulla-spiaggia-della-pelosa-stintino-parco-nazionale-dell-asinara-provincia-di-sassari-sardegna-italia-europa-125711393.html", "http://www.gettyimages.com/detail/photo/crowds-in-spiaggia-di-pelosa-high-res-stock-photography/148648125", "https://www.comune.stintino.ss.it/index.php/vivere/galleria/Spiagg", "https://www.google.com/maps/place/50064+Figline+e+Incisa+Valdarno+FI/@43.654133,10.8879776,9z/data=!4m5!3m4!1s0x132bb1ecea162d8d:0xc3c20525d7bd5eab!8m2!3d43.6617059!4d11.4488661", "http://www.comunefiv.it/"]}
{"url": "https://facta.news/notizia-falsa/2020/04/16/no-crai-non-ha-annunciato-che-regalera-a-tutti-un-coupon-di-500e/", "title": "No, Crai non ha annunciato che \u00abregaler\u00e0 a tutti\u00bb un coupon di 500\u20ac", "content": ["Il 16 aprile alla redazione di Facta \u00e8 arrivata via WhatsApp la richiesta di verificare un messaggio circolato sull\u2019app di messaggistica instantanea in cui si legge che il supermercato Crai avrebbe annunciato che regaler\u00e0 a tutti un coupon gratuito di 500 euro.", "Il collegamento ipertestuale presente nel messaggio reindirizza alla pagina http://www.crai.it-iregali.store, un sito internet \u2013 che non ha nulla a che vedere con il sito ufficiale della catena di supermercati \u2013 che ha lo scopo di ottenere dati e informazioni sugli utenti sfruttando un mini-sondaggio.", "Invitiamo quindi i nostri lettori a non cliccare sul link.", "Si tratta di una notizia falsa, smentita dalla stessa Crai.", "Segnaliamo infine ai nostri lettori che bufale simili hanno riguardato negli ultimi giorni anche altre catene di supermercati: Esselunga , Conad e Coop ."], "category": "Notizia Falsa", "publish_date": "2020-04-16", "tags": ["buoni sconto", "crai"], "links": ["https://www.crai-supermercati.it/punti-vendita/", "https://www.crai-supermercati.it/vetrina/pagina.php?id=1452%3Futm_source%3DFacebook&utm_medium=Social&utm_campaign=traffico&fbclid=IwAR3fH1piHljRggMT-Aqq55IYFC6mgwPG6bt0oBjMlDFrdXwO05N7CL1Afco", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/"]}
{"url": "https://facta.news/notizia-falsa/2020/04/16/non-e-vero-che-non-si-sono-mai-visti-15-vulcani-eruttare-in-una-sola-notte/", "title": "Non \u00e8 vero che non si sono mai visti 15 vulcani eruttare \u00abin una sola notte\u00bb", "content": ["Il 15 aprile la redazione di Facta ha ricevuto una segnalazione via WhatsApp che chiedeva la verifica di un articolo in lingua spagnola intitolato \u00ab Nunca visto: 15 volcanes entran en actividad en una noche alrededor del Pac\u00ecfico \u00bb (tradotto in italiano: \u00abMai visto: 15 vulcani prendono vita in una sola notte attorno al Pacifico\u00bb).", "L\u2019articolo, pubblicato la mattina dell\u201911 aprile 2020 dal sito di notizie argentino Contexto de Tucum\u00e1n , e che si rif\u00e0 a un contenuto pubblicato dal sito messicano Diario Vanguardia de Veracruz , racconta di un\u2019attivit\u00e0 vulcanica insolita nella notte di venerd\u00ec 10 aprile quando 15 vulcani attivi dislocati in tutto il mondo, molti attorno al Pacifico, avrebbero dato luogo, tutti insieme, ad \u00abespulsione di cenere, eruzione o lancio di materiale incandescente\u00bb.", "Stando a quanto riportato nell\u2019articolo, il fenomeno pi\u00f9 potente sarebbe quello che ha interessato a partire dalle 10 di sera il vulcano Krakatau (sull\u2019isola di Rakata, in Indonesia) ma le eruzioni si sarebbero estese fin sull\u2019altra sponda dell\u2019Oceano, includendo anche il vulcano Popocat\u00e9petl (nella regione di Puebla, a circa 70 chilometri da Citt\u00e0 del Messico).", "Tutti questi fenomeni geologici, si legge, si sarebbero verificati \u00abproprio nel bel mezzo dell\u2019emergenza Covid-19 \u00bb.", "Se \u00e8 vero che a cavallo del 10 aprile 2020 \u00e8 stata registrata una discreta attivit\u00e0 vulcanica, non \u00e8 per\u00f2 corretto parlare di un evento \u00abmai visto\u00bb prima.", "Andiamo con ordine.", "Secondo quanto riportato da diversi organi di stampa (anche nazionali ) e come confermato dal Global Volcanism Program dello Smithsonian Institution, organo che studia, valuta e documenta l\u2019attivit\u00e0 presente e passata di tutti i vulcani del mondo, \u00e8 vero che nella notte del 10 aprile 2020 il vulcano Anak Krakatau (cos\u00ec si chiama il centro dell\u2019attivit\u00e0 eruttiva del complesso vulcanico indonesiano del Krakatau) ha dato spettacolo con l\u2019emissione di lava e un\u2019alta colonna di fumo misto a cenere.", "Inoltre, come riporta il bollettino settimanale dell\u2019attivit\u00e0 vulcanica globale stilato sempre dallo Smithsonian Institution e che prende in esame il periodo compreso tra l\u20198 e il 14 aprile 2020, \u00e8 anche vero che, assieme al Krakatau, altri 14 vulcani hanno dato prova di attivit\u00e0 il 10 aprile 2020 o in modo prolungato nei giorni a cavallo di questa data.", "Nonostante tragga spunto da fatti reali, la notizia diffusa da Contexto \u00e8 per\u00f2 riportata in modo scorretto ed \u00e8 potenzialmente allarmistica.", "Non bisogna infatti stupirsi se pi\u00f9 vulcani sono attivi nello stesso momento.", "\u00abNon c\u2019\u00e8 niente di speciale in tutto questo, \u00e8 una cosa totalmente normale\u00bb, ha spiegato a Facta Boris Behncke , vulcanologo e ricercatore presso l\u2019 Istituto Nazionale di Geofisica e Vulcanologia (INGV) e operativo presso l\u2019 Osservatorio Etneo di Catania .", "\u00abPartendo dall\u2019eruzione, spettacolare ma peraltro neanche grande, del Krakatau, \u2013 ha precisato Behncke \u2013 si \u00e8 costruito attorno un caso mediatico, come se i vulcani fossero connessi tra loro, e questo succede regolarmente, quando avvengono fenomeni magari spettacolari che catturano l\u2019attenzione del pubblico\u00bb.", "Come precisa anche lo stesso Smithsonian Institute, \u00e8 da considerarsi del tutto normale che ci siano 20 (o pi\u00f9) vulcani che eruttano attivamente in contemporanea in qualsiasi momento, senza alcun motivo per allarmarsi.", "\u00abL\u2019attivit\u00e0 vulcanica nel mondo non \u00e8 in aumento \u2013 ha poi spiegato a Facta Behncke \u2013 e, nonostante la percezione del pubblico e le catene sui social network, le eruzioni non sono collegate tra loro, come non lo sono i vulcani: questi pescano da zone della Terra completamente diverse e sono fenomeni molto superficiali, fisicamente distinti, che non vengono coordinati dal nucleo del pianeta e non possono influenzarsi a vicenda, fatto salvo quelli molto molto ravvicinati, a 1-2 chilometri di distanza\u00bb.", "Dunque, per quanto i dati delle fonti ufficiali confermino le numerose eruzioni, non si tratta per\u00f2 di un evento raro, tantomeno unico, come accertato anche da un vulcanologo dell\u2019l\u2019Istituto Nazionale di Geofisica contattato da Facta .", "Si tratta insomma di episodi del tutto normali e, oltretutto, scollegati tra loro."], "category": "Notizia Falsa", "publish_date": "2020-04-16", "tags": ["covid19", "geologia", "vulcani"], "links": ["https://www.contextotucuman.com/nota/185128/nunca-visto-15-volcanes-entran-en-actividad-en-una-noche-alrededor-del-pacifico-video.html?fbclid=IwAR1uJ8KlConxOtY8GY3Trz6YJTKatX-3ZSawdzLZw0BApOFdaH7mwL68LoE", "https://www.vanguardiaveracruz.mx/15-volcanes-registran-explosiones-en-una-misma-noche/", "https://www.britannica.com/place/Krakatoa", "https://www.britannica.com/place/Popocatepetl", "https://facta.news/tag/covid19/", "https://www.thejakartapost.com/news/2020/04/11/anak-krakatau-erupts-loud-rumble-heard-in-virus-stricken-greater-jakarta.html", "https://www.agi.it/estero/news/2020-04-11/indonesia-eruzione-vulcano-anak-krakatau-8312105/", "https://volcano.si.edu/showreport.cfm?doi=GVP.WVAR20200408-262000", "https://volcano.si.edu/gvp_about.cfm", "https://www.thejakartapost.com/news/2020/04/11/anak-krakatau-erupts-loud-rumble-heard-in-virus-stricken-greater-jakarta.html", "https://volcano.si.edu/reports_weekly.cfm", "http://www.ingv.it/it/newsletter-ingv-n-6-ottobre-2019-anno-xiii/boris-behncke", "http://www.ingv.it/it/", "http://www.ct.ingv.it/", "https://volcano.si.edu/gvp_currenteruptions.cfm", "https://ingvvulcani.com/2018/07/13/lattivita-vulcanica-della-terra-sta-aumentando-no-e-tutto-nella-normalita/"]}
{"url": "https://facta.news/fuori-contesto/2020/04/16/alla-camera-dei-deputati-e-stata-depositata-uninterrogazione-sulla-sperimentazione-di-un-possibile-vaccino-sui-militari-ma-il-governo-non-centra/", "title": "Alla Camera dei Deputati \u00e8 stata depositata un\u2019interrogazione sulla sperimentazione di un possibile vaccino sui militari, ma il governo non c\u2019entra", "content": ["Gioved\u00ec 16 aprile la redazione di Facta ha ricevuto via Whatsapp la richiesta di verificare un documento della Camera dei Deputati che chiede rassicurazioni ai ministeri di Salute e Difesa circa l\u2019ipotesi di sperimentare un possibile vaccino anti Sars-Cov-2 \u00absu coorti di militari\u00bb.", "Il documento \u00e8 reale.", "Si tratta di un\u2019interrogazione parlamentare della deputata Sara Cunial, eletta in Veneto con il Movimento 5 Stelle e oggi iscritta al Gruppo Misto.", "Cunial prende spunto dall\u2019articolo Human challenge studies to accelerate coronavirus vaccine licensure pubblicato il 31 marzo 2020 sul The Journal of Infectious Diseases , rivista punto di riferimento mondiale per la lotta contro le malattie infettive.", "Secondo quanto riportato, la sperimentazione umana dei vaccini candidati contro il Sars-Cov-2 rischia di provocare \u00abuna grave malattia e possibilmente anche il decesso\u00bb nei soggetti volontari.", "\u00abI militari italiani rappresentano il profilo pi\u00f9 idoneo, in quanto sottopopolazione pi\u00f9 sana tra la persona media giovane presente nel Paese\u00bb prevede la deputata Cunial, \u00abpoich\u00e9 subiscono un rigido processo di selezione, e sono quella pi\u00f9 pronta ad accettare il rischio di morire, considerata l\u2019accettazione dei rischi al momento dell\u2019arruolamento\u00bb.", "L\u2019interrogazione si conclude con la \u00abforte preoccupazione\u00bb di Cunial circa la possibile intenzione del governo di utilizzare \u00abcoorti di militari\u00bb per testare il futuro vaccino.", "Si tratta dunque di uno scenario tracciato da un membro del Parlamento e non dell\u2019indirizzo del governo, che al momento non sembra voler perseguire questa ipotesi ."], "category": "Fuori Contesto", "publish_date": "2020-04-16", "tags": ["#verabot", "coronavirus", "coronavirus sars-cov-2", "covid-19", "militari", "sperimentazione", "vaccino"], "links": ["https://documenti.camera.it/leg18/resoconti/assemblea/html/sed0325/leg.18.sed0325.allegato_b.pdf#page=42", "https://www.camera.it/leg18/29?tipoAttivita=&tipoVisAtt=&shadow_deputato=307595&lettera=&idLegislatura=18&tipoPersona=", "https://academic.oup.com/jid/article/doi/10.1093/infdis/jiaa152/5814216", "https://academic.oup.com/jid/pages/About", "http://www.salute.gov.it/portale/malattieInfettive/dettaglioNotizieMalattieInfettive.jsp?lingua=italiano&id=4464"]}
{"url": "https://facta.news/fuori-contesto/2020/04/17/la-foto-che-mostra-dei-veicoli-in-coda-sulla-genova-savona-non-e-stata-scattata-ad-aprile-2020-quella-della-tangenziale-di-napoli-si/", "title": "La foto che mostra veicoli in coda sulla Genova-Savona non \u00e8 stata scattata ad aprile 2020, quella della tangenziale di Napoli s\u00ec", "content": ["Il 13 aprile su Facebook sono state pubblicate due foto : la prima mostra numerose auto e un camion in coda in autostrada e la seconda immortala una strada completamente vuota.", "Ad accompagnare le foto, due testi contenuti in dei box che per la loro forma assomigliano a dei post-it in cui si sostiene che entrambe le foto sarebbero state scattate domenica 12 aprile 2020, il giorno di Pasqua.", "Stando a quanto riportato, la prima foto \u2013 quella con i veicoli in coda \u2013 sarebbe stata scattata lungo l\u2019autostrada Genova-Savona, mentre la seconda a Napoli.", "Il riferimento \u00e8 al rispetto o meno del lockdown attivo in Italia dal 9 marzo 2020 per contrastare la diffusione del nuovo coronavirus.", "Questa notizia \u00e8 fuorviante.", "La foto che mostra dei veicoli in coda \u00e8 reale ma non \u00e8 stata scattata lungo l\u2019autostrada Genova-Savona il 12 aprile 2020.", "Dunque, non mostra il mancato rispetto delle limitazioni degli spostamenti decise dal governo Conte II lungo quel tratto di strada.", "La foto \u00e8 presente in alcuni articoli databili ad agosto 2018 e mostra il traffico lungo l\u2019autostrada A14 all\u2019altezza di Bologna, come si pu\u00f2 verificare qui .", "La seconda foto invece \u00e8 stata effettivamente scattata ad aprile 2020 e mostra la tangenziale di Napoli deserta, come si pu\u00f2 verificare qui ."], "category": "Fuori Contesto", "publish_date": "2020-04-17", "tags": ["autostrada", "coronavirus sars-cov-2", "covid19", "nuovo coronavirus", "pasqua", "traffico"], "links": ["https://www.facebook.com/photo.php?fbid=10219884904507319&set=gm.3312810602087133&type=3&theater", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4184", "https://gazzettadelsud.it/speciali/motori/2018/08/11/esodo-di-ferragosto-la-situazione-in-tempo-reale-foto-76cfb6ea-48e4-4bb1-be02-b54445d47f5a/6/", "https://www.google.com/maps/@40.8564958,14.2208102,3a,75y,209.01h,78.96t/data=!3m6!1e1!3m4!1sLItJKD7Vmgig3xV3gj4jRw!2e0!7i16384!8i8192", "https://www.gazzetta.it/Cronaca/13-04-2020/coronavirus-ultime-notizie-italia-mondo-pasquetta-oggi-lunedi-13-aprile-diretta-370170947627.shtml"]}
{"url": "https://facta.news/notizia-falsa/2020/04/17/no-instagram-non-chiudera-il-28-luglio/", "title": "No, Instagram non chiuder\u00e0 il 28 luglio", "content": ["Gioved\u00ec 16 aprile la redazione di Facta ha ricevuto via Whatsapp la richiesta di verificare la notizia, circolata sull\u2019app di messaggistica istantanea sotto forma di immagine, di una possibile chiusura di Instagram a partire dal 28 luglio 2020.", "\u00abEhi, questo \u00e8 un messaggio di Instagram e ti dice qualcosa su cosa accadr\u00e0 al disaccordo del 28 luglio\u00bb esordisce in un italiano stentato il messaggio, tratto da una storia pubblicata proprio su Instagram.", "Quello che viene presentato come un comunicato ufficiale diramato dal creatore della piattaforma spiega che \u00abInstagram deve chiudere\u00bb perch\u00e9 \u00abdiventato troppo affollato\u00bb e per questo motivo si \u00e8 resa necessaria la pulizia degli account inattivi.", "In che modo?", "Chiedendo di condividere il messaggio con \u00ab15 altri membri\u00bb e dimostrare cos\u00ec di essere attivo.", "Si tratta di una notizia falsa che torna ciclicamente a circolare sui social network.", "Questo messaggio \u2013 come ricostruito dai colleghi di Snopes.com , progetto di fact-checking attivo negli Stati Uniti \u2013 \u00e8 comparso per la prima volta nel marzo 2014 ed \u00e8 un classico nella storia delle catene.", "Secondo quanto riportato da Snopes , esisterebbe in varie forme su internet fin dalla fine degli anni \u201890."], "category": "Notizia Falsa", "publish_date": "2020-04-17", "tags": ["account inattivi", "instagram"], "links": ["https://www.snopes.com/fact-check/instagram-cancellation-hoax/", "https://www.snopes.com/fact-check/instagram-cancellation-hoax/"]}
{"url": "https://facta.news/notizia-falsa/2020/04/15/il-documento-con-la-fase-2-della-regione-lombardia-e-un-falso/", "title": "Il documento con la \u201cfase 2\u201d della Regione Lombardia \u00e8 un falso", "content": ["Mercoled\u00ec 15 aprile la redazione di Facta ha ricevuto via WhatsApp la richiesta di verificare un documento, recante il logo della Regione Lombardia, che stabilirebbe le tappe della cosiddetta \u201cfase 2\u201d, il cronoprogramma che dovrebbe gradualmente portare l\u2019Italia fuori dal lockdown iniziato lo scorso 9 marzo in conseguenza dell\u2019emergenza Covid-19.", "Si tratta di un documento in formato pdf \u2013 o in alcuni casi di un\u2019immagine \u2013 circolato tramite WhatsApp con oggetto \u00abBozza di accordo quadro Governo-Regioni per il recepimento delle direttive nazionali in materia di riaperture post COVID19\u00bb e un allegato intitolato \u00abSchema di proposta regionale valida per la Regione Lombardia\u00bb.", "Nel testo del documento si delinea quello che appare come un vero e proprio calendario delle riaperture, che inizierebbe il 4 maggio 2020 con la \u00ablibera circolazione sul territorio nazionale con eccezione di persone over 85\u00bb per terminare il 1 luglio 2021 con la \u00abrimozione di ogni limitazione\u00bb.", "\u00c8 un documento falso.", "A confermarlo \u00e8 la stessa Regione Lombardia, con un comunicato sul suo sito ufficiale che definisce \u00abvergognosa e gravissima\u00bb l\u2019operazione di disinformazione, che sar\u00e0 dunque oggetto di una denuncia contro ignoti. ."], "category": "Notizia Falsa", "publish_date": "2020-04-15", "tags": ["coronavirus", "coronavirus sars-cov-2", "covid19", "fase2", "regione lombardia"], "links": ["https://www.lombardianotizie.online/coronavirus-denuncia-documento-falso/", "https://twitter.com/RegLombardia/status/1250118771727044609?ref_src=twsrc%5Etfw"]}
{"url": "https://facta.news/notizia-falsa/2020/04/14/no-non-ci-sono-suoni-apocalittici-nel-cielo-sopra-a-roma-il-video-e-un-falso/", "title": "No, non ci sono suoni apocalittici nel cielo sopra a Roma: il video \u00e8 un falso", "content": ["Il 14 aprile la redazione di Facta ha ricevuto via WhatsApp la richiesta di verifica di un video intitolato \u00abSuoni nel cielo di Roma\u00bb.", "Si tratta di un filmato amatoriale della durata di 33 secondi che inquadra una strada dall\u2019alto, probabilmente da un balcone, e poi sposta l\u2019inquadratura in su, sopra i cornicioni e verso il cielo sereno.", "Un cielo che, com\u2019\u00e8 possibile ascoltare dall\u2019audio, nasconderebbe un mistero sinistro: un suono assordante, che stando al commento di chi effettua le riprese sembra proprio venire \u00abda sopra\u00bb.", "Come infatti sottolinea anche il sottotitolo del video pubblicato su YouTube : \u00abAssurdi suoni provenienti dal cielo di Roma!\u00bb", "Nonostante abbia ricominciato a girare in questi giorni, il filmato risale (almeno) all\u201911 settembre 2013.", "Ed \u00e8 un falso, o meglio: alle immagini \u00e8 stato applicato un audio che nulla a che vedere con il contesto mostrato dalle immagini.", "Per affermarlo, facciamo riferimento ad un altro video , apparso su YouTube nell\u2019agosto 2011 dal titolo \u00abStrange sound in Kiev\u00bb, Strano suono a Kiev (Ucraina), della durata di 11.23 minuti e sullo stesso stile di quello romano, con riprese amatoriali di un quartiere dall\u2019alto di un balcone e lo stesso, sinistro, suono dall\u2019origine non identificata.", "Dal confronto tra gli audio dei due filmati, \u00e8 chiaro che chi ha realizzato e pubblicato il video attribuito a Roma non ha fatto altro che appropriarsi di uno spezzone dell\u2019audio del video ucraino, in particolare dal minuto 02:30 al minuto 03:03.", "\u00c8 sufficiente soffermarsi su un dettaglio: il verso molto particolare di un uccello nell\u2019intervallo tra i secondi 00:10-00:15 del video romano \u00e8 identico a quello che possiamo riascoltare tra i minutti 02:40 e 02:45 del video girato a Kiev, segno che il video romano non \u00e8 altro che una versione (mal) ritoccata del precedente, forse ispirata a film catastrofisti in stile La Guerra dei Mondi \u2013 di certo non una novit\u00e0 nell\u2019universo dei meme virali."], "category": "Notizia Falsa", "publish_date": "2020-04-14", "tags": [], "links": ["https://donotlink.it/gMg9N", "https://donotlink.it/x1Ro5", "https://www.youtube.com/watch?v=jzY099ihULs", "https://www.huffpost.com/entry/are-the-strange-sounds-vi_b_1258049"]}
{"url": "https://facta.news/notizia-falsa/2020/04/27/no-non-possiamo-dire-che-chi-fuma-non-prende-il-covid/", "title": "No, non possiamo dire che \u00abchi fuma non prende il Covid\u00bb", "content": ["Il 27 aprile la redazione di Facta ha ricevuto via WhatsApp numerose richieste di verifica su quanto riportato dalla prima pagina del giornale Libero Quotidiano il 24 aprile 2020.", "\u00c8 stato pubblicato un articolo dal titolo: \u00abChi fuma non prende il Covid\u00bb.", "Sopra al titolo si legge, in rosso: \u00abLa nicotina riduce dell\u201980% il rischio\u00bb e, subito pi\u00f9 in basso, il quotidiano diretto da Vittorio Feltri riporta i risultati di uno studio condotto presso un ospedale parigino, dove su 343 pazienti ricoverati solo il 4,4 per cento sarebbe tabagista, il che dimostrerebbe che la sostanza contenuta nelle sigarette bloccherebbe \u00abil morbo\u00bb, cio\u00e8 l\u2019 infezione da nuovo coronavirus .", "Si tratta di notizie fuorvianti e anche potenzialmente pericolose per la salute dei cittadini.", "Ma andiamo con ordine.", "Lo studio francese al quale Libero Quotidiano fa riferimento esiste ed \u00e8 stato diffuso il 21 aprile.", "Si tratta di un\u2019indagine condotta presso l\u2019ospedale La Piti\u00e9-Salpetr\u00e8re di Parigi e ripresa da scienziati del celebre Istituto Pasteur, fondazione che si occupa di biologia, malattie infettive e vaccini.", "Lo studio ha registrato che tra i 343 pazienti ospedalizzati per Covid-19, solo il 4,4 per cento erano fumatori regolari.", "Dati che potrebbero, secondo gli autori, suggerire in effetti che i fumatori abbiano una probabilit\u00e0 ridotta rispetto al resto della popolazione di sviluppare l\u2019infezione da nuovo coronavirus in forma sintomatica o grave.", "Bisogna per\u00f2 premettere che per queste informazioni non \u00e8 ancora terminata la peer review , cio\u00e8 quel meccanismo di revisione e valutazione da parte di altri ricercatori esperti nel settore che la ricerca impiega per fornire risultati il pi\u00f9 possibile attendibili.", "Si trovano infatti per ora su Qeios , una piattaforma per la condivisione dei dati e il dibattito tra scienziati, ma non ancora in una vera e propria pubblicazione scientifica.", "Un motivo in pi\u00f9, questo, per presentare con le pinze queste informazioni sui media e attendere le posizioni ufficiali.", "Inoltre, va precisato che si tratta di uno studio cosiddetto osservazionale , che ha registrato cio\u00e8 dei dati ma che non li ha messi in relazione, non ha insomma indagato in alcun modo sul rapporto causa-effetto tra di essi, e non \u00e8 quindi in grado di dirci il perch\u00e9 di questa bassa percentuale di fumatori tra i pazienti inclusi nello studio.", "Proprio per questo i risultati, stando a quanto riportato dagli stessi autori, vanno interpretati in modo molto cauto: \u00abNon possiamo confermare la causalit\u00e0 di questa associazione\u00bb, scrivono.", "Inoltre, si legge, anche il campione di popolazione \u00e8 una variabile da tenere presente e andrebbe appunto tenuto conto che il confronto tra i dati registrati dagli studiosi nel 2020 e quelli di riferimento (la popolazione francese, nel 2018) tende a offrire una visione molto limitata del problema.", "Quella sul legame tra nicotina \u2013 sostanza molto concentrata nel tabacco \u2013 e un ridotto rischio di contrarre il Covid-19 \u00e8, per il momento, solo un\u2019ipotesi (e quindi un qualcosa ancora da comprendere).", "A dichiararlo sono gli stessi autori dello studio cos\u00ec come chi finora lo ha analizzato .", "L\u2019ipotesi poggerebbe sul fatto che la molecola di nicotina e il virus si trovino a competere per lo stesso tipo di recettori, cio\u00e8 i \u201cganci\u201d presenti all\u2019esterno delle cellule attraverso i quali entrambi riescono a penetrarle: trovando questi \u201cappigli\u201d occupati dalla nicotina, il virus non riuscirebbe a penetrare.", "Ma, spiegano gli stessi studiosi, si tratta di un\u2019ipotesi ancora tutta da dimostrare attraverso esperimenti e, aggiungono, \u00abnon bisogna dimenticare che la nicotina \u00e8 una sostanza da abuso, responsabile della dipendenza da fumo.", "Fumare ha conseguenze patologiche gravi e rimane un serio pericolo per la salute\u00bb.", "Precisiamo poi che il giorno successivo alla diffusione dello studio, nel segnalare come si siano generate controversie e confusione sull\u2019uso di prodotti a base di nicotina e tabacco e il rischio di Covid-19, l\u2019Organizzazione mondiale della sanit\u00e0 ha colto l\u2019occasione per ribadire la sua posizione sui propri canali ufficiali .", "Come aveva, tra l\u2019altro, gi\u00e0 messo nero su bianco sul proprio sito il 24 marzo 2020, l\u2019Oms rimane ad oggi dell\u2019idea che sia \u00abprobabile che i fumatori siano pi\u00f9 vulnerabili al Covid-19 poich\u00e9 il gesto di fumare fa s\u00ec che le dita (e potenzialmente sigarette contaminate) entrino in contatto con le labbra, il che aumenta la possibilit\u00e0 di trasmissione del virus dalla mano alla bocca.", "Chi fuma, inoltre \u2013 si legge \u2013\u00a0 potrebbe gi\u00e0 presentare patologie o ridotta capacit\u00e0 polmonare, e questo aumenterebbe notevolmente il rischio di forme gravi della malattia\u00bb."], "category": "Notizia Falsa", "publish_date": "2020-04-27", "tags": ["#verabot", "covid-19", "covid19", "fumo", "libero", "nicotina", "peer review", "salute&benessere", "sigarette"], "links": ["https://edicola.liberoquotidiano.it/newsstand/", "https://facta.news/tag/covid19/", "https://www.qeios.com/read/WPP19W.3", "https://www.qeios.com/read/FXGQSB", "https://www.qeios.com/read/WPP19W.3", "https://www.britannica.com/topic/peer-review", "https://www.qeios.com/about", "https://www.cancer.gov/publications/dictionaries/cancer-terms/def/observational-study", "https://www.qeios.com/read/WPP19W.3", "https://pubchem.ncbi.nlm.nih.gov/compound/Nicotine", "https://www.qeios.com/read/WPP19W.3", "https://www.qeios.com/read/FXGQSB", "https://www.qeios.com/read/FXGQSB", "https://twitter.com/who/status/1252869346667327496?s=21", "https://www.who.int/news-room/q-a-detail/q-a-on-smoking-and-covid-19"]}
{"url": "https://facta.news/notizia-vera/2020/04/27/sky-sta-davvero-proponendo-un-rimborso-di-15-euro-sui-pacchetti-calcio-e-sport-fino-al-31-maggio/", "title": "Sky sta davvero proponendo un rimborso di 15 euro sui pacchetti calcio e sport (fino al 31 maggio)", "content": ["Luned\u00ec 27 aprile la redazione di Facta ha ricevuto una segnalazione via WhatsApp che chiede di verificare l\u2019attendibilit\u00e0 di un messaggio, circolato sull\u2019app di messaggistica istantanea, che annuncia un rimborso di \u00ab\u20ac15.20/mese fino al 31 maggio\u00bb per i clienti Sky con attivi \u00abi pacchetti sport e calcio\u00bb.", "Il messaggio si conclude con la frase \u00abSky non pubblicizza l\u2019iniziativa ma lo sconto \u00e8 reale\u00bb.", "In effetti, si tratta di una notizia vera.", "La comunicazione \u00e8 disponibile nell\u2019area \u201cFai da te\u201d (oltre che all\u2019indirizzo mail fornito in fase di registrazione) e recita: \u00abIn questo momento di difficolt\u00e0, vogliamo esserti ancora pi\u00f9 vicino.", "Per questo, tu che hai Sky Sport e Sky Calcio puoi richiedere uno sconto di 15,20\u20ac al mese fino al 31/05/2020\u00bb.", "Il rimborso non \u00e8 automatico, ma potr\u00e0 essere richiesto attraverso un semplice click, accedendo all\u2019area riservata del sito web sky.it.", "Lo sconto \u00e8 valido dal momento dell\u2019adesione fino al 31 maggio, \u00abovvero pro rata\u00bb specifica il messaggio.", "L\u2019iniziativa, chiamata \u00absconto coronavirus\u00bb, \u00e8 stata messa in campo da Sky Italia per mitigare gli effetti dello stop alle competizioni sportive dovuto all\u2019emergenza Covid-19 e non \u00e8 stata pubblicizzata nelle sezioni pubbliche del sito ufficiale."], "category": "Notizia Vera", "publish_date": "2020-04-27", "tags": ["calcio", "coronavirus", "coronavirus sars-cov-2", "covid19", "sky"], "links": ["https://www.sky.it/login?forward=/ReSky/checkUserForSelfCare&selfCareGoTo=https://abbonamento.sky.it:443/skyportal/faces/faiDaTe", "https://www.repubblica.it/economia/2020/04/07/news/sky_ecco_i_rimborsi_per_calcio_e_sport_come_ottenerli-253405389/"]}
{"url": "https://facta.news/notizia-vera/2020/04/14/le-immagini-delle-auto-in-coda-nella-giornata-di-pasqua-sono-vere-ma-le-gite-fuoriporta-non-centrano/", "title": "Le immagini delle auto in coda nella giornata di Pasqua sono vere, ma le gite fuoriporta non c\u2019entrano", "content": ["Luned\u00ec 13 aprile la redazione di Facta ha ricevuto via WhatsApp la richiesta di verificare la veridicit\u00e0 di alcuni video che, stando a quanto riportato sull\u2019app di messaggistica da chi ha condiviso i filmati, ritrarrebbero numerose automobili incolonnate lungo le principali arterie stradali del Paese nelle giornate a ridosso delle festivit\u00e0 pasquali.", "I video in questione sono tre, sono reali e sono stati realizzati nei giorni che vanno da sabato 11 a luned\u00ec 13 aprile 2020.", "Il primo \u00e8 stato girato lungo la strada statale Pontina , tra Roma e Terracina, e mostra la prospettiva di un camionista, che al ritorno da lavoro si imbatte in quelli che definisce \u00abitaliani\u00bb che vogliono andare al mare \u00aba Pomezia o a Ostia\u00bb.", "Il secondo \u00e8 ripreso dalla finestra di un appartamento, alle ore 14 del sabato prima di Pasqua, e mostra l\u2019imbottigliamento sulla strada statale 4 Salaria , in direzione Rieti.", "Il terzo e ultimo video inquadra la Milano-Meda , all\u2019altezza dell\u2019ospedale Niguarda, ed \u00e8 stato girato ancora una volta da un camionista, incredulo nel vedere centinaia di automobili ferme in coda.", "Le immagini sono rapidamente rimbalzate sui principali mezzi d\u2019informazione italiani, che in alcuni casi hanno collegato le code alla volont\u00e0 degli automobilisti di violare le misure di contenimento per effettuare escursioni fuoriporta.", "Le immagini che mostrano le auto in coda nella giornata di Pasqua sono reali, ma le presunte fughe pasquali non c\u2019entrano.", "Le lunghe code nei pressi di Roma e Milano sono infatti state provocate dai controlli indetti con il fine di contenere l\u2019emergenza Covid-19, che tra il 12 e il 13 aprile sono stati intensificati per prevenire l\u2019esodo verso seconde case e localit\u00e0 balneari.", "Questi controlli hanno finito per provocare restringimenti di carreggiata e rallentamenti che hanno colpito gli automobilisti effettivamente autorizzati a circolare.", "La conferma arriva dai dati forniti dalle autorit\u00e0: nella giornata di sabato 11 aprile, le persone multate a Roma sono state appena 100, a fronte degli oltre 25 mila fermati, mentre a Milano le infrazioni (complessive, in questo caso, non riferite ai soli automobilisti) sono state 487 su 10 mila controlli.", "Su tutto il territorio italiano il numero delle persone sanzionate tra l\u201911 e il 13 aprile sono state 42.815, nonostante i quasi 750 mila controlli."], "category": "Notizia Vera", "publish_date": "2020-04-14", "tags": ["coronavirus", "coronavirus sars-cov-2", "covid-19", "pasqua"], "links": ["https://video.gazzetta.it/roma-10-km-coda-il-mare-ira-camionista-la-rovina-tutto/5c900bde-7c39-11ea-8f01-51f75829af34", "https://www.ilmessaggero.it/video/roma/coronavirus_salaria_code_posto_di_blocco_fughe-5166534.html", "https://youmedia.fanpage.it/video/aa/XpL0beSwOdzd0Hc5", "https://twitter.com/aletapparini/status/1249611987946004486?s=20", "https://www.giornalettismo.com/code-sulla-pontina-poche-violazioni/", "https://roma.repubblica.it/cronaca/2020/04/12/news/coronavirus_roma_fuga_verso_la_campagna_sulle_consolari_100_multe-253808954/", "https://milano.repubblica.it/cronaca/2020/04/13/news/coronavirus_milano_controlli_multe_pasqua_pasquetta-253870820/", "https://www.interno.gov.it/it/coronavirus-i-dati-dei-servizi-controllo"]}
{"url": "https://facta.news/notizia-vera/2020/04/27/si-youtube-rimuovera-i-video-che-contraddicono-le-raccomandazioni-delloms/", "title": "S\u00ec, YouTube rimuover\u00e0 i video che contraddicono le raccomandazioni dell\u2019Oms", "content": ["Luned\u00ec 27 aprile la redazione di Facta ha ricevuto una segnalazione via WhatsApp che chiede di verificare l\u2019attendibilit\u00e0 della notizia secondo cui YouTube avrebbe deciso di rimuovere i video \u00abprivi di fondamento medico\u00bb, ovvero quelli in aperta contraddizione con le indicazioni diramate dall\u2019Organizzazione Mondiale della Sanit\u00e0.", "Si tratta di una notizia vera.", "La decisione \u00e8 stata annunciata dall\u2019amministratore delegato della compagnia Susan Wojcicki lo scorso 22 aprile in un\u2019intervista alla Cnn , ed \u00e8 stata presentata come lo sforzo da parte di YouTube per \u00abeliminare la misinfomazione dalla piattaforma\u00bb.", "\u00abLe persone che dicono: \u201cprendi la vitamina C, prendi la curcuma, ti cureranno\u201d, quelli sono esempi di comportamenti che rappresenteranno una violazione della nostra policy\u00bb ha dichiarato Wojicki nella prima intervista rilasciata dall\u2019inizio dell\u2019emergenza Covid-19, \u00abtutto ci\u00f2 che contraddice le raccomandazioni dell\u2019Oms rappresenter\u00e0 una violazione della nostra policy\u00bb.", "L\u2019annuncio segue di pochi giorni la decisione di YouTube di rimuovere i video che collegano l\u2019emergenza di Covid-19 alle reti 5G ."], "category": "Notizia Vera", "publish_date": "2020-04-27", "tags": ["5g", "coronavirus", "covid19", "oms", "youtube"], "links": ["https://www.repubblica.it/tecnologia/social-network/2020/04/23/news/coronavirus_youtube_fermera_i_video_che_che_contraddicono_l_oms-254775854/", "https://twitter.com/ReliableSources/status/1251910060311265280?s=20", "https://www.theguardian.com/world/2020/apr/05/youtube-to-suppress-content-spreading-coronavirus-5g-conspiracy-theory"]}
{"url": "https://facta.news/notizia-vecchia/2020/04/14/la-foto-che-mostra-conte-con-le-borse-della-spesa-e-stata-scattata-prima-del-lockdown-italiano/", "title": "La foto che mostra Conte con le borse della spesa \u00e8 stata scattata prima del lockdown italiano", "content": ["Il 12 aprile su Facebook \u00e8 stata pubblicata una foto che mostra il Presidente del Consiglio Giuseppe Conte camminare per strada in compagnia di una donna e con in mano delle borse della spesa.", "L\u2019immagine \u00e8 accompagnata da un testo in cui si sostiene che la scena si sarebbe verificata durante le misure di distanziamento sociale attive in tutta Italia dallo scorso 9 marzo .", "Per questo motivo, si legge ancora nel testo, Conte dovrebbe dare il buon esempio e andare a fare la spesa da solo, non in compagnia.", "Questa notizia \u00e8 fuorviante.", "La foto \u00e8 reale ma \u00e8 stata pubblicata dal settimanale Chi a novembre 2019 , un mese prima della scoperta del focolaio di Covid-19 in Cina e quattro mesi prima dell\u2019applicazione del lockdown in Italia per contrastare la diffusione del nuovo coronavirus.", "L\u2019immagine mostra Giuseppe Conte insieme alla sua compagna di ritorno dalla spesa al supermercato."], "category": "Notizia Vecchia", "publish_date": "2020-04-14", "tags": ["#verabot", "chi", "coronavirus sars-cov-2", "covid19", "giuseppe conte"], "links": ["https://www.facebook.com/791707027876336/photos/a.806191853094520/1065253533855016/?type=3&theater", "https://www.tgcom24.mediaset.it/mondo/foto/tutta-italia-inlockdownper-il-coronavirus-le-nuove-misure-sono-breaking-news-mondiale_15935913-2020.shtml", "https://www.huffingtonpost.it/entry/giuseppe-conte-fa-la-spesa-con-la-compagna-olivia-le-foto-smentiscono-la-rottura_it_5ddd3770e4b0d50f32978253", "https://www.epicentro.iss.it/coronavirus/cosa-sono"]}
{"url": "https://facta.news/notizia-falsa/2020/04/14/non-e-vero-che-il-bonus-di-600-euro-erogato-dallinps-e-in-realta-pari-a-circa-480-euro/", "title": "Non \u00e8 vero che il bonus di 600 euro erogato dall\u2019Inps \u00e8 in realt\u00e0 pari a circa 480 euro", "content": ["Il 12 aprile su Facebook \u00e8 stata pubblicata un\u2019 immagine che mostra un bonifico di 478,22 euro erogato dall\u2019Inps il 9 aprile 2020.", "La foto \u00e8 accompagnata da un commento in cui si sostiene che si tratterebbe del bonus di 600 euro per le partite Iva previsto dal governo Conte II per far fronte alle difficolt\u00e0 economiche di alcuni lavoratori durante la pandemia da Covid-19.", "La cifra, stando a quanto denunciato da questa immagine, sarebbe in realt\u00e0 lorda e quindi tassata: non si tratterebbe dunque di 600 euro ma di circa 480 euro.", "Questa notizia \u00e8 falsa, smentita dallo stesso Istituto nazionale della previdenza sociale.", "Andiamo con ordine.", "Il bonus di 600 euro in questione \u00e8 previsto, per diverse tipologie di lavoratori, nel cosiddetto decreto \u201cCura Italia\u201d pubblicato in Gazzetta ufficiale il 17 marzo scorso.", "Queste indennit\u00e0, per legge, devono essere erogate dall\u2019Inps dopo la compilazione di un modulo online.", "Si tratta di un\u2019indennit\u00e0 netta di 600 euro non soggetta a imposizione fiscale, spiega l\u2019Inps.", "Non \u00e8 quindi corretto sostenere che il bonus venga tassato.", "Infine, l\u2019Istituto nazionale della previdenza sociale ha chiarito sul proprio profilo Twitter che l\u2019immagine messa in circolazione sui social network \u00e8 un falso: riporta come data di accredito il 9 aprile mentre i pagamenti da parte dell\u2019ente cominceranno in realt\u00e0 da mercoled\u00ec 15 aprile."], "category": "Notizia Falsa", "publish_date": "2020-04-14", "tags": ["#verabot", "bonus", "coronavirus sars-cov-2", "covid-19", "inps"], "links": ["https://www.facebook.com/photo.php?fbid=2852113271508741&set=a.600099226710168&type=3&theater", "https://www.inps.it/nuovoportaleinps/default.aspx?itemdir=53539", "https://www.gazzettaufficiale.it/eli/id/2020/03/17/20G00034/sg", "https://www.inps.it/docallegatiNP/Mig/InpsComunica/Tutorial_Domanda_Indennita_COVID-19.pdf", "https://twitter.com/INPS_it/status/1249991687176421376", "https://www.inps.it/nuovoportaleinps/default.aspx?itemdir=53598"]}
{"url": "https://facta.news/notizia-falsa/2020/04/09/adidas-non-sta-donando-scarpe-da-ginnastica-per-combattere-il-coronavirus/", "title": "Adidas non sta donando scarpe da ginnastica per combattere il Coronavirus", "content": ["Gioved\u00ec 9 aprile la redazione di Facta ha ricevuto via WhatsApp la richiesta di verificare un messaggio contenente un link che rimanderebbe al \u00absito rapido\u00bb creato da Adidas per donare \u00abpaia di sneaker gratuite\u00bb.", "La campagna viene presentata come parte di un\u2019iniziativa per combattere il Covid-19 e il sito web, sfruttando il logo ufficiale di Adidas, chiede l\u2019indirizzo a cui spedire il dono.", "Si tratta di un sito falso, creato per ottenere dati degli ignari utenti.", "Invitiamo per tanto i nostri lettori a non cliccarci sopra.", "Il sito web non \u00e8 infatti in alcun modo correlato a quello ufficiale , \u00e8 stato creato negli Stati Uniti lo scorso 28 marzo e consultando i canali ufficiali della nota marca di abbligliamento non c\u2019\u00e8 traccia dell\u2019iniziativa.", "Quella delle scarpe da ginnastica donate da Adidas \u00e8 una truffa nata nel 2018, in occasione del 93\u00b0 compleanno del marchio tedesco e la veridicit\u00e0 della notizia \u00e8 gi\u00e0 stata smentita da Lauren Haakman, brand communication manager di Adidas Sudafrica."], "category": "Notizia Falsa", "publish_date": "2020-04-09", "tags": ["#verabot", "adidas", "coronavirus", "coronavirus sars-cov-2", "covid19"], "links": ["https://www.adidas.com/", "https://twitter.com/adidas", "https://www.thesun.co.uk/tech/5539279/whatsapp-scam-adidas-trainers/"]}
{"url": "https://facta.news/notizia-falsa/2020/04/09/no-una-foto-di-buffon-morto-in-un-incidente-non-formattera-il-vostro-cellulare/", "title": "No, una foto di \u00abBuffon morto in un incidente\u00bb non formatter\u00e0 il vostro cellulare", "content": ["Luned\u00ec 6 aprile la redazione di Facta ha ricevuto via WhatsApp la richiesta di verificare la notizia, molto circolata sull\u2019app di messaggistica, secondo cui ricevendo un messaggio contenente la foto di \u00abBuffon morto in un incidente\u00bb si andrebbe incontro ad un virus in grado di formattare la memoria del cellulare.", "Nel messaggio \u00e8 riportato anche un numero di telefono (che termina con le cifre 066) al quale l\u2019autore consiglia di non rispondere.", "Tutte queste informazioni arriverebbero da un non meglio specificato annuncio di \u00abRai Tv\u00bb e la preghiera finale, come spesso accade, \u00e8 quella di diffondere il pi\u00f9 possibile.", "Questa notizia \u00e8 falsa.", "Si tratta di un messaggio originariamente diffuso a novembre 2017, come ricostruito al tempo da Bufale.net e che torna ciclicamente all\u2019attenzione degli utenti sotto forma di catena.", "Non esiste alcun annuncio dei canali Rai sull\u2019argomento e il numero di telefono citato sembra appartenere ad una persona ignara dell\u2019intera vicenda."], "category": "Notizia Falsa", "publish_date": "2020-04-09", "tags": ["buffon", "virus informatico"], "links": ["https://www.bufale.net/truffa-bufala-morto-buffon-un-incidente-dauto-bufale-net/", "https://www.tellows.it/num/3476301066"]}
{"url": "https://facta.news/notizia-falsa/2020/04/09/il-video-antennista-svela-cosa-ce-dietro-le-antenne-5g-e-un-falso/", "title": "Il video \u00abAntennista svela cosa c\u2019\u00e8 dietro le antenne 5G\u00bb \u00e8 un falso", "content": ["Il 9 aprile la redazione di Facta ha ricevuto via WhatsApp numerose segnalazioni di un video di un presunto antennista che dichiara di essere a conoscenza di un piano di controllo dei cittadini attraverso il 5G e di un legame tra il 5G e l\u2019epidemia di Covid-19.", "Oltre che sulla app, il contenuto sta circolando molto anche su Facebook.", "Nel filmato , realizzato con uno smartphone in modalit\u00e0 selfie e caricato su Facebook il 7 aprile, si vede l\u2019autore mentre cammina per strada in un centro abitato di notte.", "La durata \u00e8 di un minuto e il protagonista racconta, indicandola, di aver installato la sua ultima antenna per il 5G e di essere intenzionato a presentare le proprie dimissioni.", "In sovraimpressione, si legge una scritta bianca: \u00ab Antennista svela cosa c\u2019\u00e8 dietro le antenne 5G\u00bb .", "Il motivo del video, stando alle sue parole, \u00e8 che \u00abgli Italiani devono sapere la verit\u00e0\u00bb.", "La verit\u00e0, per la persona nel video, \u00e8 che la nuova generazione di rete per le telecomunicazioni sarebbe finalizzata al controllo dei cittadini e che se c\u2019\u00e8 \u00abtutto questo casino\u00bb la colpa \u00e8 del 5G, perch\u00e9 \u00abattraverso queste onde, il virus si propaga meglio\u00bb.", "Informazioni che, stando alla sua testimonianza, sarebbero scritte in piccolo addirittura sul suo contratto di lavoro.", "Un problema del quale in molti sarebbero a conoscenza, comprese Europa e in particolare la Germania, committente delle antenne.", "Si tratta di un video contenente informazioni false e potenzialmente pericolose.", "Il protagonista e autore del video non \u00e8 un antennista, bens\u00ec un noto creatore di bufale che ormai da anni circolano sul web.", "Si tratta di un utente che il 6 aprile interpretava il ruolo del presunto Imam di Roma ( puntualmente smentito ) e, il 24 febbraio, quello del presunto paziente zero dell\u2019epidemia di coronavirus.\u00a0\u00a0In merito ai contenuti, abbiamo gi\u00e0 smentito in pi\u00f9 occasioni ( qui e qui ) il presunto legame tra 5G e la diffusione del Covid-19."], "category": "Notizia Falsa", "publish_date": "2020-04-09", "tags": ["#verabot", "5g", "coronavirus", "covid19", "salute&benessere", "sars-cov-2"], "links": ["https://www.facebook.com/1435581319808110/videos/154498172556447/", "https://www.wired.it/attualita/media/2019/02/12/gian-marco-saolini-bufale-virali/", "https://www.bufale.net/insulti-e-furia-sovranista-per-limam-di-roma-che-vuole-riaprire-le-moschee-ma-e-un-troll/", "https://www.open.online/2020/02/24/il-video-del-falso-paziente-zero-che-avrebbe-diffuso-il-coronavirus-in-italia/", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/"]}
{"url": "https://facta.news/notizia-falsa/2020/04/09/la-capsula-con-la-scritta-covid-19-sganciata-dagli-aerei/", "title": "La falsa notizia della capsula con la scritta \u00abCovid-19\u00bb sganciata dagli aerei", "content": ["Il 7 aprile su Facebook \u00e8 stata pubblicata una foto che mostra una capsula che conterrebbe il nuovo coronavirus SARS-CoV-2 e, secondo il messaggio che accompagna l\u2019immagine, sarebbe stata ritrovata in una \u00abfalda acquifera nei pressi di un zona focolaio\u00bb.", "Sopra la capsula compaiono alcune scritte: \u00ab Extermination Protocol Covid-19.", "U.S. Army.", "Destination Italy \u00bb.", "Stando a quanto riportato dal messaggio che accompagna l\u2019immagine \u00abhanno sganciato dagli aerei questi recipienti in zone in zone isolate per avvelenarci tutti\u00bb.", "Altre due capsule simili sarebbero state ritrovate in Francia e in Groenlandia.", "Questa notizia non trova riscontro in nessuna testata internazionale, nazionale e locale.", "Si tratta quindi di una notizia frutto di fantasia.", "Come hanno ricostruito diversi siti di fact-checking ( qui , qui e qui ) le scritte sopra alla capsula sembrano essere frutto di alcune modifiche e non una stampa originale.", "Ricordiamo \u2013 in base a quanto ricostruito ad oggi dall\u2019Organizzazione mondiale della Sanit\u00e0 \u2013 che l\u2019origine del virus \u00e8 animale e non esiste alcuna evidenza scientifica che porti a considerare che sia stato manipolato o costruito artificialmente.", "La foto e il messaggio allegato sono stati inoltre condivisi originariamente lo scorso 2 aprile da una pagina Facebook che pubblica contenuti di svago o ironici, come si pu\u00f2 vedere qui ."], "category": "Notizia Falsa", "publish_date": "2020-04-09", "tags": ["#verabot", "coronavirus sars-cov-2", "covid19", "nuovo coronavirus"], "links": ["https://www.facebook.com/photo.php?fbid=2687152971512941&set=a.1854686224759624&type=3&theater", "https://www.bufale.net/ritrovata-capsula-virus-covid19-bufale-e-brutti-scherzi/", "https://www.giornalettismo.com/capsula-virus-covid-19-bufala/", "https://www.indelebiliweb.it/2020/04/07/ritrovata-capsula-virus-covid19-fake-news/", "https://www.who.int/health-topics/coronavirus/who-recommendations-to-reduce-risk-of-transmission-of-emerging-pathogens-from-animals-to-humans-in-live-animal-markets", "https://www.nature.com/articles/s41591-020-0820-9?utm_source=facebook&utm_medium=social&utm_content=organic&utm_campaign=NGMT_USG_JC01_GL_NRJournals&fbclid=IwAR0LZn_zQMK2Gr2dygJjdA31OgKLaTgRz3PaLVY5H0e43ob4KIS0bgdxP2k", "https://www.facebook.com/tamarrowland2/photos/a.860284560812910/1476929545815072/?type=3&theater", "https://www.facebook.com/pg/tamarrowland2/about/?ref=page_internal"]}
{"url": "https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/", "title": "No, Coop non sta distribuendo generi alimentari gratuiti del valore di 250 euro", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare un messaggio che promuove dei presunti buoni gratuiti del valore 250 euro offerti dalla catena di supermercati Coop per \u00absostenere la nazione durante la pandemia di Corona\u00bb.", "Il messaggio \u00e8 corredato da un link che indirizza al sito coop.it-scegliere.club e promette di inviare i buoni spesa entro due giorni.", "Trattandosi di una notizia falsa, invitiamo i nostri lettori a non cliccarci sopra.", "A confermarlo \u00e8 il sito internet della Polizia di Stato, che parla di \u00abmassiccia diffusione di messaggi pubblicitari truffaldini\u00bb messa in piedi da \u00abcriminali senza scrupoli\u00bb che \u00absfruttano la pandemia e le difficolt\u00e0 economiche di molte persone\u00bb.", "Da parte sua, Coop ha presentato denuncia alla Polizia Postale di Bologna e raccomanda ai consumatori di consultare l\u2019unico sito web ufficiale della compagnia."], "category": "Notizia Falsa", "publish_date": "2020-04-09", "tags": ["buoni sconto", "coop"], "links": ["http://coop.it-scegliere.club/", "http://poliziadistato.it/articolo/165e8b38b9f138e124897972", "https://e-coop.it/index.html"]}
{"url": "https://facta.news/notizia-falsa/2020/04/07/no-un-file-chiamato-argentina-lo-sta-facendo-non-hackerera-il-tuo-cellulare/", "title": "No, un file chiamato \u201cArgentina lo sta facendo\u201d non hackerer\u00e0 il tuo cellulare", "content": ["Il 3 aprile la redazione di Facta ha ricevuto diverse segnalazioni via WhatsApp riguardanti un messaggio, che mette in guardia gli utenti dell\u2019app di messaggistica da quello che viene descritto come un virus informatico in grado di hackerare \u00abil tuo telefono in 10 secondi netti\u00bb e che \u00abnon pu\u00f2 essere fermato in alcun modo\u00bb.", "A compromettere l\u2019integrit\u00e0 del dispositivo sarebbe un file dal titolo \u00abArgentina lo sta facendo\u00bb, un presunto filmato che mostrerebbe \u00abcome la nostra curva si sta appiattendo in Argentina\u00bb.", "L\u2019informazione, si legge nel testo del messaggio, sarebbe inoltre stata confermata \u00abin TV\u00bb.", "Si tratta di una notizia falsa.", "Come appare evidente dalla formulazione del messaggio, infatti, il testo \u00e8 il risultato di una traduzione, in questo caso dallo spagnolo.", "La catena originale \u00e8 comparsa per la prima volta in Spagna e del caso di sono occupati i nostri colleghi fact-checker di Maldita.es .", "Il testo spagnolo \u00e8 la fonte originale della catena, anche per via di un errore di battitura (\u00abnuestra\u00bb invece di \u00abmuestra\u00bb) che ne ha parzialmente compromesso la resa italiana.", "Quello del virus in grado di hackerare il cellulare \u00abin 10 secondi\u00bb \u00e8 un vecchio stratagemma di disinformazione, che torna ciclicamente a circolare su WhatsApp e che sfrutta gli spunti offerti dall\u2019attualit\u00e0.", "Nel 2019 il testo del messaggio faceva infatti riferimento ad una foto del vulcano Chill\u00e0n , in Cile, al tempo interessato da un\u2019intensa attivit\u00e0 eruttiva , mentre l\u2019anno precedente la stessa sorte era toccata ad un\u2019immagine del Pico de Orizaba, in Messico.", "Nel caso di questi giorni, il riferimento \u00e8 alla gestione della curva dei contagi da Covid-19 in Argentina.", "Per tutti e tre i casi vale la rassicurazione dell\u2019istituto spagnolo di cyber-security ( Incibe ) e dell\u2019ufficio di internet security ( Osi ), che hanno escluso l\u2019esistenza di un simile virus sostenendo che tutto sembra ricondurre\u00a0 alla \u00abclassica bufala\u00bb."], "category": "Notizia Falsa", "publish_date": "2020-04-07", "tags": ["covid19"], "links": ["https://twitter.com/matikohan/status/1246232324792033280?s=20", "https://maldita.es/malditobulo/2020/04/05/argentina-logrando-hackea-telefono-virus/", "https://maldita.es/malditobulo/2019/10/10/no-unas-fotos-del-volcan-chillan-de-chile-no-te-hackean-el-telefono-en-10-segundos/", "https://www.ilmessaggero.it/video/il_vulcano_nevados_de_chillan_torna_far_paura-3654006.html", "https://maldita.es/malditobulo/no-no-hay-una-foto-del-pico-de-orizaba-que-te-hackea-el-movil-en-10-segundos/", "https://www.incibe.es/", "https://www.osi.es/es"]}
{"url": "https://facta.news/notizia-falsa/2020/04/03/il-falso-comunicato-della-protezione-civile-sul-biocontenimento-bsl-4-il-prossimo-15-aprile/", "title": "Il falso comunicato della Protezione civile sul biocontenimento BSL-4 il prossimo 15 aprile", "content": ["Il 19 marzo su Facebook \u00e8 stata pubblicata l\u2019 immagine di un testo di un presunto comunicato rilasciato del Dipartimento della Protezione Civile dove si legge che \u00abin collaborazione col governo\u00bb avrebbe \u00abdeliberato che il 15 aprile se l\u2019epidemia non \u00e8 stata contenuta verr\u00e1 dichiarato il biocontenimento BSL-4.", "Il pi\u00f9 alto che prevede protocolli di contenimento estremamente stringenti\u00bb.", "Questa comunicazione \u00e8 falsa.", "Contattato da Facta , il Dipartimento della Protezione Civile ha infatti smentito la notizia.", "Un simile falso comunicato era stato pubblicato lo scorso 10 marzo e in esso si leggeva che il biocontenimento BSL-4, in caso di necessit\u00e0, sarebbe stato dichiarato il 15 marzo.", "Infine, bisogna specificare che con il termine \u201cbiocontenimento BSL-4\u201d non si definisce un \u201cprotocollo\u201d da adottare per mettere in quarantena la popolazione.", "\u201cBSL\u201d, in realt\u00e0, indica \u201clivello di biosicurezza\u201d ed \u00e8 il nome di una scala con cui sono indicati i crescenti livelli di sicurezza che \u00e8 obbligatorio adottare nei laboratori in cui vengono trattati agenti biologici pericolosi."], "category": "Notizia Falsa", "publish_date": "2020-04-03", "tags": ["biocontenimento bsl-4", "coronavirus", "coronavirus sars-cov-2", "covid19", "protezione civile"], "links": ["https://www.facebook.com/photo.php?fbid=3039082496154729&set=a.485259321537072&type=3&theater", "https://pagellapolitica.it/bufale/show/988/notizia-falsa-la-comunicazione-della-protezione-civile-e-il-biocontenimento-bsl-4", "https://www.spreaker.com/user/pagellapolitica/speciale-contro-la-disinformazione-causa"]}
{"url": "https://facta.news/notizia-falsa/2020/04/03/no-whatsapp-non-lancera-laggiornamento-alla-versione-gold/", "title": "No, WhatsApp non lancer\u00e0 l\u2019aggiornamento alla versione gold", "content": ["Il 2 aprile 2020 la redazione di Facta ha ricevuto una segnalazione, tramite WhatsApp, che chiede di verificare la notizia di un presunto aggiornamento lanciato dalla popolare app di messaggistica (chiamato WhatsApp Gold), che se scaricato comprometterebbe la sicurezza del dispositivo, attraverso un virus informatico potenzialmente irreversibile.", "L\u2019aggiornamento, secondo il testo del messaggio che circola su WhatsApp, avverrebbe con l\u2019apertura di un video chiamato Martinelli e l\u2019autore invita tutti i suoi contatti a mettere in guardia i conoscenti dal pericolo.", "Si tratta di una notizia falsa, che torna ciclicamente a circolare sotto forma di catena.", "Il messaggio originale risale al 2017 ed \u00e8 la traduzione di un contenuto molto simile, piuttosto diffuso tra gli utenti di WhatsApp in lingua spagnola.", "In quel caso il nome del video incriminato era Carnaval de las Palomitas e per smentire la notizia \u00e8 dovuto intervenire l\u2019account Twitter ufficiale della polizia spagnola."], "category": "Notizia Falsa", "publish_date": "2020-04-03", "tags": ["whatsapp"], "links": ["https://twitter.com/policia/status/882150171773210624?s=20"]}
{"url": "https://facta.news/fuori-contesto/2020/04/03/la-foto-che-mostra-dei-cervi-in-strada-non-e-stata-scattata-in-italia-ad-aprile-2020/", "title": "La foto che mostra dei cervi in strada non \u00e8 stata scattata in Italia ad aprile 2020", "content": ["Il 1 aprile su Facebook \u00e8 stata pubblicata un\u2019 immagine che mostra numerosi cervi lungo una strada.", "La foto \u00e8 accompagnata da un commento in cui si sostiene che si tratterebbe di una scena verificatesi il 1 aprile 2020 a Torre del Lago, una frazione di Viareggio, in Toscana.", "Questa notizia \u00e8 fuorviante.", "L\u2019immagine \u00e8 vera ma non mostra una scena accaduta in Italia ad aprile 2020.", "L\u2019immagine \u00e8 stata scattata il 22 luglio 2014 nel parco di Nara, in Giappone, come si pu\u00f2 leggere qui e qui ."], "category": "Fuori Contesto", "publish_date": "2020-04-03", "tags": ["cervi", "covid19", "giappone"], "links": ["https://www.facebook.com/photo.php?fbid=10222162385228327&set=a.1093696822357&type=3&theater", "https://japantoday.com/category/features/travel/naras-deer-continue-commandeer-one-of-citys-streets", "https://theprint.in/hoaxposed/herd-of-deer-not-lounging-on-ooty-coimbatore-road-amid-coronavirus-lockdown/389713/"]}
{"url": "https://facta.news/notizia-falsa/2020/04/03/no-il-fumo-di-sigaretta-non-rende-meno-suscettibili-al-covid-19-anzi/", "title": "No, il fumo di sigaretta non rende meno suscettibili al Covid-19 (anzi)", "content": ["(Articolo aggiornato alle 15.30 del 3 aprile 2020) Una segnalazione ricevuta il 2 aprile 2020 dalla redazione di Facta via WhatsApp ci chiede di verificare le informazioni contenute in un messaggio che avanzerebbe l\u2019ipotesi di una minor suscettibilit\u00e0 dei fumatori a contrarre il Covid-19, la malattia da nuovo coronavirus.", "Nel messaggio, si riportano delle presunte dichiarazioni di una ricercatrice che negli Stati Uniti starebbe conducendo ricerche di laboratorio su pazienti di Covid-19 e topi per sondare gli effetti del fumo di sigaretta sui polmoni.", "Il messaggio diffuso su WhatsApp si conclude con un appello rivolto ad altri ricercatori a collaborare alla stesura di un articolo.", "Appello che, stando al messaggio, avrebbe avuto successo.", "Le informazioni contenute nel messaggio sono infondate e la persona citata prende totalmente le distanze da queste dichiarazioni.", "In merito al fumo di sigaretta, poi, l\u2019Organizzazione Mondiale della Sanit\u00e0 si \u00e8 espressa esattamente al contrario.", "In una nota invita i fumatori a smettere proprio in occasione dell\u2019emergenza e sottolinea anche l\u2019importanza del fumo passivo.", "Lo stesso ha ribadito anche il Ministero della Salute che in data 1 aprile ha dichiarato che i fumatori sono pi\u00f9 a rischio di contrarre l\u2019infezione, dopo che l\u201911 marzo gi\u00e0 segnalava l\u2019aumentato rischio di questa categoria di persone di incorrere in forme pi\u00f9 severe della malattia.", "Ricordiamo che quella sul nuovo coronavirus \u00e8 una ricerca in atto, le evidenze cliniche sono in continuo aggiornamento e non possiamo escludere che ci saranno nuovi dati disponibili su questo fronte."], "category": "Notizia Falsa", "publish_date": "2020-04-03", "tags": ["#verabot", "coronavirus", "covid19", "salute&benessere", "sars-cov-2"], "links": ["http://www.emro.who.int/tfi/know-the-truth/tobacco-and-waterpipe-users-are-at-increased-risk-of-covid-19-infection.html", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4371", "https://www.iss.it/covid-19-primo-piano/-/asset_publisher/gXYwkrnN9PXp/content/id/5294087?_com_liferay_asset_publisher_web_portlet_AssetPublisherPortlet_INSTANCE_gXYwkrnN9PXp_redirect=https://www.iss.it/covid-19-primo-piano?p_p_id=com_liferay_asset_publisher_web_portlet_AssetPublisherPortlet_INSTANCE_gXYwkrnN9PXp&p_p_lifecycle=0&p_p_state=normal&p_p_mode=view&_com_liferay_asset_publisher_web_portlet_AssetPublisherPortlet_INSTANCE_gXYwkrnN9PXp_cur=0&p_r_p_resetCur=false&_com_liferay_asset_publisher_web_portlet_AssetPublisherPortlet_INSTANCE_gXYwkrnN9PXp_assetEntryId=5294087"]}
{"url": "https://facta.news/fuori-contesto/2020/04/01/il-video-della-polizia-italiana-che-arresta-chi-viola-il-lockdown-non-ha-niente-a-che-fare-con-la-polizia-italiana-ne-con-il-lockdown/", "title": "Il video della \u201cpolizia italiana che arresta chi viola il lockdown\u201d non ha niente a che fare con la polizia italiana, n\u00e9 con il lockdown", "content": ["Il 23 marzo tra gli utenti indiani di TikTok \u00e8 iniziato a circolare il video di un arresto particolarmente violento, su cui compaiono le frasi in inglese \u00abquando l\u2019Italia dice lockdown, non scherza affatto\u00bb e \u00abdovremmo fare la stessa cosa anche in India\u00bb.", "Le immagini mostrano un agente in pettorina gialla che punta la pistola contro un uomo apparentemente disarmato e poco disposto a collaborare.", "La situazione di stallo viene risolta dall\u2019arrivo dei rinforzi, con un secondo agente che atterra l\u2019uomo utilizzando un calcio da dietro.", "Il filmato \u00e8 stato ricondiviso su Facebook e Twitter, acquisendo una discreta popolarit\u00e0 grazie al tweet dell\u2019attore indiano Rishi Kapoor, che lo ha esposto a una platea potenziale di 3,4 milioni di follower con la didascalia \u00abwe need this discipline\u00bb (\u00ababbiamo bisogno di questa disciplina\u00bb) ottenendo complessivamente 785mila visualizzazioni.", "Nonostante il video sia reale e mostri, quindi, un fatto di cronaca realmente accaduto, l\u2019arresto non \u00e8 avvenuto in Italia, non coinvolge la polizia italiana e non ha nulla a che fare con la gestione dell\u2019emergenza Covid-19.", "Il filmato mostra un\u2019operazione di polizia eseguita a San Paolo (Brasile) e secondo quanto ha riportato il 23 marzo 2020 Globo , uno dei principali media del Paese, \u00e8 attualmente al vaglio degli inquirenti per un possibile eccesso di violenza nella risposta degli agenti.", "L\u2019uomo arrestato, in ogni caso, non \u00e8 stato fermato per violazione del lockdown (che in Brasile non \u00e8 stato attivato, per decisione del presidente Jair Bolsonaro) ma perch\u00e9 sorpreso a brandire un coltello in stato di coscienza alterato (come si pu\u00f2 notare nel video completo, pubblicato su Twitter da Nelson \u201cTenente\u201d Santini, consigliere di Campinas e ufficiale di polizia)"], "category": "Fuori Contesto", "publish_date": "2020-04-01", "tags": ["coronavirus", "covid19"], "links": ["https://twitter.com/chintskap/status/1241991431071252480?s=20", "https://g1.globo.com/sp/sao-paulo/noticia/2020/03/20/video-mostra-pm-dando-rasteira-por-tras-em-suspeito-de-ameacar-pessoas-com-faca-na-zona-norte-de-sao-paulo.ghtml", "https://www.clickpb.com.br/televisao/jair-bolsonaro-concede-entrevista-ao-vivo-no-programa-do-sikera-jr-na-rede-tv-281168.html", "https://twitter.com/TenenteSantini/status/1240721554570391552?s=20"]}
{"url": "https://facta.news/notizia-falsa/2020/04/01/la-falsa-autodichiarazione-per-gli-spostamenti-durante-lemergenza-covid-19/", "title": "La falsa autodichiarazione per gli spostamenti durante l\u2019emergenza Covid-19", "content": ["Il 30 marzo su Facebook \u00e8 stata pubblicata un\u2019 immagine che mostrerebbe un nuovo modulo da compilare come autodichiarazione in caso di spostamento in Italia durante l\u2019emergenza sanitaria legata alla diffusione del nuovo coronavirus Sars-Cov-2.", "La nuova autodichiarazione mostrata in foto riporta l\u2019intestazione del Ministero dell\u2019Interno.\u00a0Nel documento \u2013 in cui compare anche il logo della Repubblica italiana \u2013 si legge, ad esempio, che il dichiarante deve, tra le varie cose, precisare \u00abdi non essere positivo al Covid-19\u00bb.", "Questa documento \u00e8 falso ed \u00e8 stato smentito dallo stesso Viminale .", "Il Ministero dell\u2019Interno ha anche ricordato che \u00abil modello di autodichiarazione valido va scaricato soltanto dai siti istituzionali ufficiali, oppure pu\u00f2 essere compilato al momento dei controlli\u00bb.", "Il Ministero dell\u2019Interno ha creato una pagina specifica ( qui ) dove \u00e8 possibile scaricare l\u2019ultima autodichiarazione ufficiale datata gioved\u00ec 26 marzo 2020."], "category": "Notizia Falsa", "publish_date": "2020-04-01", "tags": ["covid19"], "links": ["https://www.facebook.com/photo.php?fbid=547504726180296&set=a.107108310219942&type=3&theater", "https://www.interno.gov.it/it/notizie/autodichiarazione-attenzione-fake", "https://www.interno.gov.it/it/notizie/aggiornato-modulo-lautodichiarazione"]}
{"url": "https://facta.news/notizia-falsa/2020/04/01/no-la-bambina-in-questa-foto-con-hitler-non-e-angela-merkel/", "title": "No, la bambina in questa foto con Hitler non \u00e8 Angela Merkel", "content": ["Il 30 marzo su Facebook \u00e8 stata pubblicata una foto che mostra l\u2019ex leader nazista Adolf Hitler insieme a una bambina che, stando a quanto scritto dall\u2019utente che ha pubblicato l\u2019immagine ed evidenziato a livello grafico da una seconda foto all\u2019interno dell\u2019immagine, sarebbe Angela Merkel, l\u2019attuale cancelliera tedesca.", "La foto \u00e8 accompagnata da questo commento: \u00abSecondo me \u00e8 proprio sua figlia\u2026o nipote\u00bb.", "Questa notizia \u00e8 falsa.", "Come hanno ricostruito diversi siti di fact-checking internazionali ( qui , qui e qui ) Angela Merkel \u00e8 nata nel 1954 , mentre Hitler \u00e8 morto nel 1945 .", "\u00c8 quindi impossibile che potessero comparire insieme da vivi in una stessa foto.", "Inoltre, la foto in questione sarebbe datata 1937 .", "Se la bambina nell\u2019immagine fosse stata Angela Merkel, oggi avrebbe dovuto avere 83 anni e invece ne ha 65."], "category": "Notizia Falsa", "publish_date": "2020-04-01", "tags": ["angela merkel"], "links": ["https://www.facebook.com/photo.php?fbid=10222409048121129&set=a.1730973480259&type=3&theater", "https://fullfact.org/online/isnt-picture-angela-merkel-and-adolf-hitler/", "https://www.metabunk.org/threads/debunked-angela-merkel-as-hitlers-daughter-sorcha-faal-hoax.2583/", "https://www.truthorfiction.com/this-is-not-angela-merkel-with-adolf-hitler/", "https://www.bundeskanzlerin.de/bkin-en/angela-merkel/biography", "http://www.treccani.it/enciclopedia/adolf-hitler/", "https://archive.org/details/HoffmannHeinrcih-HitlerAbseitsVomAlltag/page/n25", "https://www.metabunk.org/sk/Hitler__Abseits_vom_Alltag.pdf"]}
{"url": "https://facta.news/notizia-falsa/2020/03/31/no-a-napoli-non-e-stata-scoperta-la-cura-contro-il-nuovo-coronavirus/", "title": "No, a Napoli non \u00e8 stata scoperta la cura contro il nuovo Coronavirus", "content": ["Il 29 marzo su Facebook \u00e8 stata pubblicata l\u2019 immagine di un titolo di un giornale in cui si legge: \u00ab\u00c8 ufficiale, a Napoli scoperta la cura contro il coronavirus: il Tocilizumab ferma la polmonite\u00bb.", "Questa notizia \u00e8 falsa.", "Come chiarito dall\u2019Organizzazione mondiale della Sanit\u00e0 e dal Ministero della Salute ad oggi non esiste ufficialmente una cura contro il Covid-19, la malattia provocata dal nuovo coronavirus SARS-CoV-2.", "Nelle scorse settimane a Napoli il\u00a0Tocilizumab, farmaco utilizzato per l\u2019artrite reumatoide, ha fornito risultati positivi sui pazienti affetti da polmoniti da Covid-19.", "L\u2019Agenzia Italiana del Farmaco (Aifa) ha dato il via libera a nuovi studi per la sperimentazione clinica del farmaco.", "Come si legge sul sito del Ministero della Salute \u00absi tratta di uno studio di fase 2 che ha come obiettivo generale quello di valutare se la terapia precoce con Tocilizumab (TCZ) \u00e8 in grado di ridurre il numero dei pazienti con polmonite da SARS-CoV2 che richiedono una ventilazione meccanica.", "In particolare lo studio valuta, come obiettivo primario, l\u2019efficacia del Tocilizumab somministrato precocemente in pazienti affetti da polmonite da COVID-19 rispetto alla terapia standard a 2 settimane dall\u2019ingresso in studio\u00bb."], "category": "Notizia Falsa", "publish_date": "2020-03-31", "tags": ["#verabot", "covid19"], "links": ["https://www.facebook.com/photo.php?fbid=847010825798705&set=a.120166668483128&type=3&theater", "https://www.who.int/emergencies/diseases/novel-coronavirus-2019/advice-for-public/myth-busters", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228", "https://corrieredelmezzogiorno.corriere.it/napoli/cronaca/20_marzo_17/coronavirus-aifa-ufficializza-sperimentazione-farmaco-usato-napoli-tocilizumab-c96a2d08-6883-11ea-8372-e06aa5c607e8.shtml", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4344"]}
{"url": "https://facta.news/fuori-contesto/2020/03/31/no-queste-foto-di-bare-non-mostrano-i-morti-per-covid-19/", "title": "No, queste foto di bare non mostrano i morti per Covid-19", "content": ["Il 28 marzo su Facebook \u00e8 stata pubblicata un\u2019 immagine che mostra alcune lunghe file di bare.", "Nel testo dell\u2019immagine si legge: \u00abAdesso vi rendete conto o no!!!", "State a casa massa di imbecilli\u00bb.", "Il riferimento \u00e8 alla epidemia in corso in Italia a causa del nuovo coronavirus SARS-CoV-2 e alle misure di distanziamento sociale messe in atto dal governo Conte II per contrastare la diffusione di Covid-19 (la malattia provocata dal nuovo virus).", "In Italia, secondo gli ultimi dati forniti dalla Protezione civile, ci sono state oltre 11 mila persone decedute risultate positive al virus.", "Questa notizia \u00e8 per\u00f2 fuorviante.", "Le tre foto infatti non sono state scattate a marzo 2020 e non hanno alcun legame con il Covid-19.", "Le immagini in realt\u00e0 risalgono a ottobre 2013 e mostrano numerose bare dentro l\u2019hangar dell\u2019aeroporto dell\u2019isola di Lampedusa dopo che il 3 ottobre 2013 era naufragata nel Mediterraneo una nave, come si pu\u00f2 verificare qui , qui e qui .", "In quell\u2019occasione morirono circa 400 migranti."], "category": "Fuori Contesto", "publish_date": "2020-03-31", "tags": ["#verabot", "covid19"], "links": ["https://www.facebook.com/photo.php?fbid=123683769237286&set=gm.4236724486341389&type=3&theater", "https://www.corriere.it/cronache/20_marzo_28/chiusure-coronavirus-proroga-certa-altri-15-giorni-allentare-divieti-serve-contagio-uno-eecbec28-7065-11ea-82c1-be2d421e9f6b.shtml", "http://www.protezionecivile.gov.it/media-comunicazione/comunicati-stampa/dettaglio/-/asset_publisher/default/content/coronavirus-sono-75-528-i-positivi", "https://tn.com.ar/internacional/los-casi-300-inmigrantes-muertos-en-lampedusa-recibiran-un-funeral-de-estado_415073", "https://www.lastampa.it/vatican-insider/it/2016/06/17/news/montenegro-a-lampedusa-davanti-a-quelle-366-bare-ho-avuto-una-crisi-di-fede-1.34989209", "https://www.ansa.it/sito/notizie/cronaca/2019/10/03/naufragio-del-2013-una-tragedia-avvenuta-in-un-minuto-_ce098e2b-e190-49fe-b1eb-7716cbfe928c.html"]}
{"url": "https://facta.news/notizia-falsa/2020/04/01/non-e-necessario-conservare-lo-scontrino-della-spesa-per-evitare-sanzioni-pecuniarie/", "title": "Non \u00e8 necessario conservare lo scontrino della spesa per evitare sanzioni pecuniarie", "content": ["Dal 25 marzo\u00a0su WhatsApp circola un audio, apparentemente registrato come messaggio vocale per un gruppo di amici e sfuggito al controllo dell\u2019autrice originale, che avverte della possibilit\u00e0 di incorrere in sanzioni pecuniarie nel caso in cui non si conservasse lo scontrino della spesa, del supermercato o della farmacia.", "La norma, mette in guardia il messaggio, sarebbe contenuta in \u00abarticolo che non \u00e8 stato pubblicizzato da nessuno\u00bb e contenuto \u00abnell\u2019ultimo decreto legge\u00bb che servirebbe a punire le persone uscite di casa senza comprovate esigenze.", "Nello scenario descritto dall\u2019audio, le forze dell\u2019ordine filmerebbero le targhe delle automobili sorprese in giro per poi verificare, in un successivo controllo, la validit\u00e0 della motivazione.", "Sempre secondo l\u2019audio che circola su WhatsApp, tale informazione sarebbe stata confermata da un ex maresciallo dei Carabinieri, oggi candidato sindaco di un comune in provincia di Pistoia.", "La notizia \u00e8 falsa.", "L\u2019ultimo decreto-legge , datato 25 marzo, non contiene alcun riferimento circa l\u2019obbligo per il cliente di conservare e mostrare lo scontrino, lasciando invariata la normale prassi in tema di autocertificazioni, che presuppone implicitamente la veridicit\u00e0 della dichiarazione del cittadino, salvo prova contraria.", "Quanto poi all\u2019utilizzo di apparecchi per filmare le targhe, l\u2019operazione sarebbe teoricamente possibile, nei limiti della legge 689/1981 che autorizza \u00abrilievi segnaletici, descrittivi e fotografici\u00bb per l\u2019accertamento di illeciti amministrativi.", "Risulterebbe tuttavia poco praticabile nella situazione specifica, data l\u2019impossibilit\u00e0 di associare univocamente il proprietario dell\u2019automobile all\u2019eventuale trasgressore."], "category": "Notizia Falsa", "publish_date": "2020-04-01", "tags": ["coronavirus", "covid19"], "links": ["https://www.gazzettaufficiale.it/eli/gu/2020/03/25/79/sg/pdf", "https://www.laleggepertutti.it/104117_semplificazione-e-autocertificazioni-controlli-e-responsabilita", "https://www.gazzettaufficiale.it/eli/id/1981/11/30/081U0689/sg"]}
{"url": "https://facta.news/notizia-falsa/2020/04/02/no-non-ci-sono-elicotteri-per-la-disinfestazione-notturna-delle-citta-contro-il-nuovo-coronavirus/", "title": "No, non ci sono elicotteri per la \u201cdisinfestazione\u201d notturna delle citt\u00e0 contro il nuovo coronavirus", "content": ["A partire dal 10 marzo circolano su Whatsapp dei messaggi che allertano i cittadini su una presunta disinfestazione notturna a mezzo di elicotteri, per la quale sarebbe opportuno mettere al sicuro se stessi, oggetti e animali domestici portando tutto all\u2019interno delle proprie abitazioni.", "La notizia si \u00e8 presentata a livello grafico come un semplice messaggio proveniente da una chat di Whatsapp che, a seconda delle conversazioni in cui \u00e8 stato condiviso, presentava uno sfondo verde o uno sfondo bianco.", "Sono poi anche state condivise delle schermate verticali con sfondo colorato.", "Il contenuto \u00e8 pi\u00f9 o meno sempre lo stesso.", "Stando a quanto riportato dai \u201csegnalatori\u201d, dalle ore 23:00 alle 5:00 un elicottero sorvoler\u00e0 la zona in questione (talvolta citando una citt\u00e0 specifica come accade per Udine ma spesso in forma generica) per una disinfestazione.", "La raccomandazione \u00e8 pertanto di non rimanere all\u2019esterno della propria abitazione e di non lasciare fuori biancheria, scarpe e cani, o generici animali domestici.", "Concludendo con un invito al passaparola o a \u201cfar girare\u201d via sms.", "Il messaggio ha iniziato a circolare in concomitanza con le prime e urgenti misure restrittive su scala nazionale istituite per il contenimento e la gestione dell\u2019emergenza da nuovo coronavirus SARS-CoV-2.", "\u00c8 implicito che messaggi di questo tipo, dal tono allarmistico, si riferissero pertanto (dove non espressamente dichiarato) proprio a un intervento igienico legato all\u2019epidemia.", "Questa un\u2019informazione non trova riscontro in nessun comunicato ufficiale delle autorit\u00e0 competenti, n\u00e9 in alcuna nessuna testata nazionale e locale.", "Sono invece molte le testate, sia nazionali che locali, che segnalano la catena come bufala o fake news (per esempio qui , qui e qui ).", "Facta ha contattato telefonicamente la Regione Friuli-Venezia Giulia \u2013 partendo dal messaggio riguardante la citt\u00e0 di Udine \u2013 e la Protezione Civile ha confermato che si tratta di una notizia frutto di fantasia, dichiarando di non essere a conoscenza di nessun intervento di questo tipo neanche da parte di altri regioni o altri enti, come il Ministero della Salute.", "\u00abL\u2019elicottero non sarebbe nemmeno il mezzo pi\u00f9 idoneo\u00bb, ci hanno spiegato direttamente dalla sala operativa \u00abe oltretutto i nostri elicotteri non sono nemmeno abilitati al volo nelle ore notturne.", "Nel caso di interventi di sanificazione, inoltre, i cittadini vengono avvisati dai nostri canali ufficiali\u00bb ci spiegano \u00abcome sta succedendo nel caso delle strade, che in alcune citt\u00e0 viene effettuata\u00bb.", "Senza, appunto, nessun mistero (come dimostrano vari esempi, tipo questo e questo ).", "Sottolineiamo anche che la parola impiegata spesso nella catena \u00e8 \u00abdisinfestazione\u00bb ma che il termine sarebbe comunque inappropriato se riferito al virus.", "Con questo termine si intendono i processi che coinvolgono organismi pluricellulari, non i microrganismi, dove \u00e8 pi\u00f9 opportuno utilizzare il termine disinfezione o, appunto, sanificazione .", "La disinfestazione , per intenderci, pu\u00f2 riguardare insetti, come gli scarafaggi, topi o altri animali.", "Nelle ultime due settimane la falsa notizia si \u00e8 diffusa anche in molti altri Paesi in Europa e nel Mondo, dove \u00e8 stata pi\u00f9 volte smentita ."], "category": "Notizia Falsa", "publish_date": "2020-04-02", "tags": ["#verabot", "coronavirus", "covid19", "salute&benessere", "sars-cov-2"], "links": ["https://www.gazzettaufficiale.it/eli/id/2020/03/09/20A01558/sg", "https://www.lastampa.it/cronaca/2020/03/13/news/elicotteri-cipolle-miracolose-stipendi-sospesi-e-migranti-infetti-10-fake-news-sul-coronavirus-1.38588362", "https://www.ilsole24ore.com/art/coronavirus-scatta-zona-rossa-bufale-italia-modello-virus-letale-ADXRWUC", "https://www.telefriuli.it/cronaca/disifestazione-elicotteri-anti-coronavirus-fakenews/2/203644/art/", "https://www.ilfriuli.it/articolo/cronaca/dalla-prossima-settimana-partira-la-sanificazione-delle-strade-di-udine/2/216424", "https://comune.mediglia.mi.it/notizie/163283/coronavirus-sanificazione-strade", "http://www.treccani.it/vocabolario/ricerca/disinfezione/", "http://www.treccani.it/vocabolario/disinfestazione/", "https://leadstories.com/hoax-alert/2020/03/fact-check-helicopters-are-not-spraying-disinfectants-to-try-to-eradicate-coronavirus.html", "https://www.poynter.org/?s=helicopter"]}
{"url": "https://facta.news/fuori-contesto/2020/04/02/questa-foto-di-due-persone-allinterno-di-un-palazzo-non-e-stata-scattata-in-italia/", "title": "La foto di due \u201csospetti\u201d in un palazzo non \u00e8 stata scattata in Italia e non c\u2019entra con il coronavirus", "content": ["Il 2 aprile su Facebook \u00e8 stata pubblicata un\u2019 immagine composta da due foto in cui si vedono due persone, di cui una armata, sulle rampe delle scale di un edificio e da questo testo: \u00abStanno girando due persone che con la scusa di dover consegnare delle mascherine donate dal comune si introducono in casa.", "Sono armati nn aprite e avvertite anche i vostri genitori\u00bb.", "Questa \u00e8 una notizia falsa.", "Le foto sono vere, ma non sono state scattate a marzo o aprile 2020 in Italia e non hanno alcun collegamento con l\u2019emergenza Covid-19.", "Le due immagini \u2013 rilasciate dalla Polizia di D\u00fcsseldorf \u2013 mostrano due sospetti che il 20 dicembre 2019 hanno commesso un furto all\u2019interno di un appartamento nel centro della citt\u00e0 tedesca, come si pu\u00f2 leggere qui e qui ."], "category": "Fuori Contesto", "publish_date": "2020-04-02", "tags": ["coronavirus", "covid19"], "links": ["https://www.facebook.com/photo.php?fbid=3239319579433935&set=a.101675469865044&type=3&theater", "https://www.polizeiticker.ch/artikel/dusseldorf-vier-frauen-brutal-in-wohnung-uberfallen-143226", "https://www.derwesten.de/region/duesseldorf-bewaffnete-raeuber-auf-der-flucht-wer-hat-diese-maenner-gesehen-schusswaffe-ueberfall-frauen-polizei-id228420677.html"]}
{"url": "https://facta.news/notizia-falsa/2020/03/27/no-linps-non-paghera-ad-aprile-le-pensioni-il-50-in-meno-per-lemergenza-nuovo-coronavirus/", "title": "No, l\u2019INPS non pagher\u00e0 ad aprile le pensioni il 50% in meno per l\u2019emergenza nuovo Coronavirus", "content": ["Il 10 marzo su Facebook \u00e8 stata pubblicata l\u2019 immagine di una presunto messaggio dell\u2019Inps (Istituto nazionale della previdenza sociale) in cui si legge: \u00abSi comunica che a seguito del protrarsi dell\u2019attuale situazione di emergenza, il pagamento delle pensioni per il mese di Aprile avverr\u00e0 in forma ridotta del 50%, per poi essere recuperato integralmente nel mese di Agosto\u00bb.", "Questa notizia non trova riscontro in nessuna testata nazionale e locale e in nessuna comunicazione ufficiale dell\u2019Inps.", "Si tratta quindi di una notizia priva di fondamento.", "Lo stesso Istituto nazionale della previdenza sociale ha smentito la notizia."], "category": "Notizia Falsa", "publish_date": "2020-03-27", "tags": ["covid19"], "links": ["https://www.facebook.com/photo.php?fbid=10219596339677165&set=a.1699029313664&type=3&theater", "https://www.inps.it/nuovoportaleinps/default.aspx?itemdir=53474", "https://twitter.com/INPS_it/status/1237392729446862848"]}
{"url": "https://facta.news/notizia-falsa/2020/03/27/no-non-e-stata-trovata-una-cura-al-nuovo-coronavirus-a-base-di-kiwi-e-compresse-cebion/", "title": "No, non \u00e8 stata trovata una cura al nuovo Coronavirus a base di kiwi e compresse Cebion", "content": ["Il 10 marzo su Twitter \u00e8 stata pubblicato un tweet in cui si legge che sarebbe stata \u00abtrovata la cura per combattere efficacemente\u00bb il nuovo Coronavirus SARS-CoV-2: \u00abTisana di Verbasco 2 volte al giorno, spremuta d\u2019arancia, 1Kiwi e vitamina C(compresse cebion)\u00bb.", "Questa presunta cura sarebbe stata testata sui pazienti.", "Questa notizia non trova riscontro in nessuna testata nazionale e locale e in nessun comunicato ufficiale delle autorit\u00e0 sanitarie competenti.", "Si tratta quindi di una notizia frutto di fantasia.", "Come abbiamo ricostruito in un precedente articolo , Andrea Gori direttore Malattie infettive presso il Policlinico di Milano, ha smentito la notizia e dichiarato che \u00abnessuna vitamina C, nessuna terapia con integratori.", "In questo momento non esiste una profilassi efficace per il coronavirus\u00bb.", "Una smentita \u00e8 poi arrivata anche da Cebion Italia, azienda produttrice della vitamina C indicata nel tweet, tramite i propri canali social."], "category": "Notizia Falsa", "publish_date": "2020-03-27", "tags": ["covid19"], "links": ["https://twitter.com/Augusto00213634/status/1237428543031836673", "https://pagellapolitica.it/bufale/show/990/notizia-falsa-il-resoconto-degli-ospedali-lombardi-sulla-vitamina-c-che-favorisce-la-guarigione-da-covid-19", "https://www.adnkronos.com/fatti/cronaca/2020/03/11/coronavirus-catena-chat-vitamina-fake-news_ZzDgLnQG58ztZQL5NYtcHM.html?refresh_ce"]}
{"url": "https://facta.news/notizia-vecchia/2020/03/27/il-treno-merci-con-dei-carri-armati-sopra-non-e-stato-avvistato-a-marzo-2020/", "title": "Il treno merci con dei carri armati sopra non \u00e8 stato avvistato a marzo 2020", "content": ["L\u201911 marzo su Facebook \u00e8 stata pubblicata una foto che mostra un treno merci trasportare dei carri armati.", "L\u2019immagine \u00e8 accompagnata da un commento in cui si sostiene che si tratterebbe di uno scatto attuale.", "Il messaggio continua domandando: \u00abXke carri armati ?", "Cosa ci sta da sapere?\u00bb.", "Questa notizia \u00e8 fuorviante.", "La foto \u00e8 vera ma non \u00e8 stata scattata a marzo 2020.", "L\u2019immagine risale a cinque anni fa ( novembre 2015 ) e mostra un treno carico di carri armati mentre percorre la linea adriatica, passando per la stazione ferroviaria di Fabriano, nelle Marche.", "La destinazione del carico era Capo Teulada (Sardegna) dove si trova un poligono militare, come si pu\u00f2 leggere qui ."], "category": "Notizia Vecchia", "publish_date": "2020-03-27", "tags": [], "links": ["https://www.facebook.com/photo.php?fbid=1036047436789122&set=a.154101678317040&type=3&theater", "http://www.protezionehoax.com/2015/11/bufala-allarme-terrorismo-treno-con.html", "https://www.ivg.it/2015/11/savona-carri-armati-in-transito-alla-stazione-di-mongrifone/"]}
{"url": "https://facta.news/notizia-falsa/2020/03/26/no-questa-foto-non-mostra-persone-in-fuga-verso-il-sud/", "title": "No, questa foto non mostra \u201cpersone in fuga verso il Sud\u201d", "content": ["L\u20198 marzo su Facebook \u00e8 stata pubblicata una foto che mostra una folla di persone in attesa di prendere un treno alla Stazione Centrale di Milano.", "L\u2019immagine \u00e8 accompagnata da un testo in cui si legge che si tratterebbe di \u00abpersone in fuga verso il Sud\u00bb.\u00a0Il riferimento \u00e8 quanto accaduto a Milano dopo le misure di contrasto alla diffusione del coronavirus SARS-CoV-2 adottate dal governo Conte II.", "Le misure prevedono dei limiti degli spostamenti dalla regione Lombardia (e in diverse province del Nord e centro Italia) verso il resto del Paese.", "Questa notizia \u00e8 fuorviante.", "L\u2019immagine \u00e8 vera ma non \u00e8 stata scattata l\u20198 marzo 2020 a Milano.", "Come ha ricostruito il fact-checker David Puente, l\u2019immagine risulta essere stata caricata nel server di Rainews24.it a dicembre 2009 ."], "category": "Notizia Falsa", "publish_date": "2020-03-26", "tags": ["covid19"], "links": ["https://www.facebook.com/lumejoumbro/photos/a.109238369105514/3344528828909769/?type=3&theater", "http://www.ansa.it/sito/notizie/topnews/2020/03/08/coronavirus-in-tanti-stazione-garibaldi_15b0efcc-d03e-47fe-ad5b-57fa2783f4c9.html", "https://www.ilpost.it/2020/03/09/controlli-coronavirus-spostamenti/", "https://www.open.online/2020/03/08/coronavirus-fuga-da-milano-testate-e-influencer-hanno-diffuso-questa-foto-ma-circolava-nel-2009/", "https://web.archive.org/web/20091225121939/http://www.rainews24.it/ran24/immagini/2009/12/natale-milano_280xFree.jpg"]}
{"url": "https://facta.news/notizia-falsa/2020/03/26/no-questa-foto-in-stazione-non-e-stata-scattata-l8-marzo-2020-a-milano/", "title": "No, questa foto in stazione non \u00e8 stata scattata l\u20198 marzo 2020 a Milano", "content": ["L\u20198 marzo su Facebook \u00e8 stata pubblicata una foto che mostra una folla di persone in attesa di prendere un treno alla Stazione Centrale di Milano.", "L\u2019immagine \u00e8 accompagnata da questa testo: \u00abMilano Centrale stamattina Ora io dico, se anche solo uno di questi c\u2019avesse avuto qualcosa ora tutta l\u2019Italia sarebbe piena di contagiati.", "Per cosa?", "Per non rimanere un mese in una regione?", "Complimenti\u00bb.", "Il riferimento \u00e8 quanto accaduto a Milano dopo le misure di contrasto alla diffusione del coronavirus SARS-CoV-2 adottate dal governo Conte l\u20198 marzo 2020 e che prevedono limiti negli spostamenti dalla Lombardia (e in diverse province del Nord e centro Italia) verso il resto del Paese.", "Questa notizia \u00e8 fuorviante.", "La foto \u00e8 vera ma non \u00e8 stata scattata la mattina dell\u20198 marzo 2020.", "L\u2019immagine risale al 19 aprile 2010, come si pu\u00f2 verificare qui ."], "category": "Notizia Falsa", "publish_date": "2020-03-26", "tags": ["covid19"], "links": ["https://www.facebook.com/photo.php?fbid=1120936038239646&set=basw.AbqFA2Z1nGKpyJO7Iuq6v_Eh_j6zImmS3BUTgWUO54eJhOfHBpmlmOKAWaAjIwH1bMOaMuOfoR09HzuEpJ5KmprI7u7Ix17aDSg_vlz-0W1YZGHffi-ZHE3uKuVPTKUlnK0MSElWqrjshNiT3aUfQJOW4NUl0taqv_IlNcJKH4TxtIAhOA_mNKN0gr89Z-1SLwo.1120936038239646.2595881467313761.10221865414965010.1452530708235204.10216433441688406.493901508176447.136528561153753.493901491509782.493900371509894&type=1&opaqueCursor=AbrbYzCKBxsTjDeHllt1mUCcEkgo4jW9VaUUlBE3Jpnn3PRDHwA_skHTbfvdalvGJP6Dk3unHNVw0BB_abxX_R-V9-Zowl04ha4nB5PNbrPuu9ojGUFK3C0l3JvbnocKtg9WpAxAFIOlKjnlNjQJzc6_-uAsqaKiRmIOWgL3iflNFKIoo_OfWmj3XgI0DbFQUTQSbsqsgya-fMYdsFR7plwQ_Qjh0UiiVfmJNsTY1DFWkHC2dyFqZErb32VPWKEOfp_sXMjC11wayoIuOyeUgrIUmh98rADo9tpuqsA213iVQgqh4pAqyP9GXrATLAbpv5LFRKPITub3vj7FXofsHzB9XAv32JzSdCt1j4Q4p1OgRbMyue-FvY8x0kcwA3ZgXtDusBdLyZ1JhUtOjBmKmlDJ3wYBnySq1FfXB7kx4rFpALzFmXX5zpQXwK6ZXNc17bHv6HtXtPqDT0nBXG_Ybddhb_IeUzvcCFGvILKZ1CMh7IXsaPyKDUDbzeHsDmBoxPnp8mV-TjxegbChb8m6kSfBGkiETl5rYFF5sWv2XhutOnJUuAGV9ESmviSL9r3GoC-zGatsyr9uaFk8apE8dpil71PnNLCyCWjdun7Sy5wG1gyjLbjaYciONA2henSmjyaZNBCva1RS9MgOkWaMcvdJT1ERF1XvvER9ViV6Jt0cmY1Fue_sqBePp8QJxdJD3GWzTfIFKbkBp73MELIcMeebw8fyBzmjEpZaLfoValsc6cxQlslKnk8RHtDBUazDR1A&theater", "https://www.lastampa.it/cronaca/2020/03/08/news/coronavirus-l-assalto-ai-treni-per-il-sud-nel-timore-della-paralisi-1.38566116", "https://www.ilpost.it/2020/03/09/controlli-coronavirus-spostamenti/", "https://www.gettyimages.it/detail/fotografie-di-cronaca/passengers-wait-for-a-train-to-depart-to-rome-at-fotografie-di-cronaca/98550554"]}
{"url": "https://facta.news/notizia-satirica/2020/03/27/no-in-spagna-non-e-stato-chiuso-un-puticlub-con-119-persone-dentro-per-il-nuovo-coronavirus-2/", "title": "NO, IN SPAGNA NON \u00c8 STATO CHIUSO UN \u00abPUTICLUB\u00bb CON 119 PERSONE DENTRO PER IL NUOVO CORONAVIRUS", "content": ["Il 4 marzo su Facebook \u00e8 stata pubblicata l\u2019 immagine di un testo dove si legge che un \u00abputiclub\u00bb a Valencia (Spagna) sarebbe stato sigillato con 119 persone dentro, \u00abperch\u00e9 una prostituta \u00e8 stata trovata positiva\u00bb al nuovo Coronavirus SARS-CoV-2.", "Questa notizia non trova riscontro in nessuna testata internazionale, nazionale e locale.", "Si tratta quindi di una notizia frutto di fantasia.", "Come hanno spiegato i colleghi fact-checker di Maldita.es , la notizia \u00e8 stata pubblicata originariamente da un sito che si definisce satirico e che specifica tra le proprie informazioni che tutti i contenuti pubblicati sono finti e non corrispondono alla realt\u00e0."], "category": "Notizia Satirica", "publish_date": "2020-03-27", "tags": [], "links": ["https://www.facebook.com/photo.php?fbid=129737335251519&set=a.121493329409253&type=3&theater", "https://maldita.es/malditobulo/2020/03/03/puticlub-coronavirus-cuarentena/"]}
{"url": "https://facta.news/notizia-vecchia/2020/03/27/no-questa-foto-di-un-treno-che-trasporta-carri-armati-non-e-stata-scattata-il-12-marzo-2020/", "title": "No, questa foto di un treno che trasporta carri armati non \u00e8 stata scattata il 12 marzo 2020", "content": ["Il 12 marzo su Facebook \u00e8 stata pubblicata una foto che mostra all\u2019interno di una stazione ferroviaria un treno che trasporta diversi carri armati.", "L\u2019immagine \u00e8 accompagnata da un commento in cui si legge che la foto sarebbe stata scattata nella stazione di Firenze il 12 marzo 2020 e in cui si chiede al governo Conte bis spiegazione a riguardo.", "Questa notizia \u00e8 fuorviante.", "La foto \u00e8 vera ma non \u00e8 stata scattata il 12 marzo 2020 a Firenze.", "L\u2019immagine risale a circa cinque anni fa (novembre 2015) e mostra un treno merci diretto al poligono di Capo Teulada in Sardegna come si pu\u00f2 vedere qui e qui ."], "category": "Notizia Vecchia", "publish_date": "2020-03-27", "tags": [], "links": ["https://www.facebook.com/photo.php?fbid=1088880011473965&set=a.421515608210412&type=3&theater", "https://www.ilgiornale.it/news/cronache/carri-armati-giro-litalia-scattano-manovre-militari-1196614.html", "https://www.dire.it/04-02-2016/35484-35484/"]}
{"url": "https://facta.news/notizia-vecchia/2020/03/27/la-foto-dellitalia-vista-dallo-spazio-non-e-stata-scattata-a-marzo-2020/", "title": "La foto dell\u2019Italia vista dallo spazio non \u00e8 stata scattata a marzo 2020", "content": ["Il 15 marzo su Facebook \u00e8 stata pubblicata una foto scattata dallo spazio che mostra l\u2019Italia illuminata.", "L\u2019immagine \u00e8 accompagnata da questo commento: \u00abOperazione riuscita!", "Foto da satellite delle 21:02 \u2764\ufe0f\u2764\ufe0f\u2764\ufe0f FORZA!!!!", "UNITI MA DISTANTI \u2764\ufe0f\u2764\ufe0f INSIEME CE LA FAREMO\u00bb.", "Il riferimento \u00e8 al flashmob organizzato in Italia per le ore 21.00 del 15 marzo 2020 per esprimere solidariet\u00e0 al Paese impegnato con l\u2019emergenza coronavirus Sars-Cov-2.", "In questa occasione le persone si sono affacciate a finestre e balconi con una luce in mano .", "Questa notizia \u00e8 fuorviante.", "La foto \u00e8 vera, ma \u00e8 non stata scattata a marzo 2020.", "L\u2019immagine mostra l\u2019Italia dallo spazio in uno scatto della Nasa del luglio 2014, come si pu\u00f2 verificare qui ."], "category": "Notizia Vecchia", "publish_date": "2020-03-27", "tags": [], "links": ["https://www.facebook.com/photo.php?fbid=2920790071312860&set=a.319974208061139&type=3&theater", "https://www.corriere.it/cronache/20_marzo_15/coronavirus-flashmob-balconi-domenica-15-marzo-appuntamento-18-21-4ae512e4-66cc-11ea-a26c-9a66211caeee_preview.shtml?reason=unauthenticated&cat=1&cid=aipXy3M8&pids=FR&credits=1&origin=https%3A%2F%2Fwww.corriere.it%2Fcronache%2F20_marzo_15%2Fcoronavirus-flashmob-balconi-domenica-15-marzo-appuntamento-18-21-4ae512e4-66cc-11ea-a26c-9a66211caeee.shtml", "https://milano.repubblica.it/cronaca/2020/03/16/foto/coronavirus_milano_flash_mob_luci_cellulari_balconi-251408354/1/#1", "https://www.flickr.com/photos/nasa2explore/14757372726/in/photostream/"]}
{"url": "https://facta.news/notizia-falsa/2020/03/24/notizia-falsa-la-russia-rilascia-500-leoni-in-strada-per-garantire-il-rispetto-della-quarantena/", "title": "Notizia falsa: la Russia rilascia 500 leoni in strada per garantire il rispetto della quarantena", "content": ["Il 23 marzo su Facebook \u00e8 stata pubblicata un\u2019 immagine che mostra la una foto di un leone libero lungo la strada di una citt\u00e0.", "Nel testo dell\u2019immagine si legge: la \u00abRussia rilascia 500 leoni in strada per garantire rispetto quarantena\u00bb dopo i casi di nuovo coronavirus nel Paese.", "Questa notizia non trova riscontro in nessuna testata internazionale, nazionale e locale.", "Si tratta quindi di una notizia frutto di fantasia.", "La foto \u00e8 vera, ma non \u00e8 stata scattata a marzo 2020 in Russia.", "L\u2019immagine risale ad aprile 2016 e mostra un leone in una strada della citt\u00e0 di Johannesburg, in Sudafrica.", "L\u2019animale faceva parte di una produzione cinematografica che si svolgeva nel centro della citt\u00e0, come si pu\u00f2 leggere qui e qui ."], "category": "Notizia Falsa", "publish_date": "2020-03-24", "tags": ["#verabot"], "links": ["https://www.facebook.com/photo.php?fbid=2478732309107061&set=a.1426908100956159&type=3&theater", "https://www.themoscowtimes.com/2020/03/23/russias-confirmed-coronavirus-cases-jump-to-438-a69710", "https://nypost.com/2016/04/15/a-lion-named-columbus-decided-to-explore-johannesburg/", "https://www.dailymail.co.uk/news/article-3541594/Paws-traffic-lights-Giant-male-lion-seen-prowling-streets-South-Africa-s-biggest-city-s-not-dangerous-d-think.html"]}
{"url": "https://facta.news/fuori-contesto/2020/03/24/test-notizia-vecchia/", "title": "I soldati greci pronti a \u00abfermare\u00bb i migranti", "content": ["Il 2 marzo su Twitter \u00e8 stato pubblicato un video che mostra dei soldati marciare sul posto e intonare dei canti.", "Le immagini sono accompagnate da un testo in cui si sostiene che si tratterebbe di soldati greci pronti \u00abad andare al confine turco per fermare l\u2019invasione di migliaia\u00bb di migranti in arrivo dalla Siria, dopo gli scontri in atto tra l\u2019esercito siriano e quello turco.", "Questa notizia \u00e8 fuorviante.", "Il video \u00e8 reale ma non \u00e8 stato girato in questi giorni.", "Si tratta di immagini che circolano in rete da agosto 2014 (come si pu\u00f2 verificare qui ) e mostrano forze speciali greche intonare cori contro la Turchia (come si pu\u00f2 leggere qui )."], "category": "Fuori Contesto", "publish_date": "2020-03-24", "tags": [], "links": ["https://twitter.com/RadioSavana/status/1234375826495414272", "https://www.ispionline.it/it/pubblicazione/la-crisi-siria-atto-finale-25143", "https://www.shqiperia.com/Himni-i-forcave-speciale-greke-Maleve-pa-buke-e-uje-do-te-pime-gjak-shqiptari-e-turku.26130/", "https://www.open.online/2020/03/03/un-video-mostra-i-soldati-greci-pronti-per-fermare-i-migranti-al-confine-turco-no-e-del-2014/", "https://tvxs.gr/news/sti-skopia/lokatzides-%C2%ABaima-toyrkiko-skopiano-albaniko%E2%80%A6-xires-ki-orfana-na-klaine%C2%BB"]}
{"url": "https://facta.news/notizia-falsa/2020/03/24/notizia-falsa-pronto-il-vaccino-contro-il-nuovo-coronavirus/", "title": "Notizia falsa: pronto il vaccino contro il nuovo coronavirus", "content": ["Il 23 marzo su Facebook \u00e8 stata pubblicata un\u2019 immagine in cui si legge che sarebbe pronto il vaccino contro il nuovo coronavirus SARS-CoV-2 \u00abin grado di guarire il paziente entro tre ore dall\u2019iniezione\u00bb.", "Nel testo si legge anche che il presidente degli Stati Uniti d\u2019America Donald Trump avrebbe annunciato che \u00abla Roche Medical Company lancer\u00e0 il vaccino domenica prossima e che milioni di dosi sono pronte\u00bb.", "Il messaggio \u00e8 accompagnato da una foto in cui si vede una confezione simile a quella di un medicinale.", "Questa notizia non trova riscontro in nessuna testata internazionale, nazionale e locale e in nessun comunicato degli enti preposti.", "Come comunicato dall\u2019Organizzazione Mondiale della Sanit\u00e0, attualmente non esiste nessun vaccino contro il nuovo coronavirus.", "I tempi stimati per la sua produzione sono tra i 12 mesi e 18 mesi, ha spiegato il Ministero della Salute italiano.", "Inoltre, come hanno ricostruito diversi siti di fact-checking internazionali ( qui e qui ) la foto in realt\u00e0 non mostra un vaccino, ma il kit di un test \u2013 prodotto da un\u2019azienda in Corea del Sud \u2013 utile a certificare la positivit\u00e0 o meno di una persona al nuovo coronavirus.", "Infine, Donald Trump non ha mai annunciato che un vaccino contro il nuovo coronavirus sarebbe stato lanciato prossimamente, come si pu\u00f2 verificare qui ."], "category": "Notizia Falsa", "publish_date": "2020-03-24", "tags": ["covid19"], "links": ["https://www.facebook.com/photo.php?fbid=883303735473809&set=a.121895724947951&type=3&theater", "https://www.who.int/news-room/q-a-detail/q-a-coronaviruses", "http://www.salute.gov.it/portale/malattieInfettive/dettaglioFaqMalattieInfettive.jsp?lingua=italiano&id=228", "https://www.altnews.in/image-of-covid-19-test-kit-shared-as-newly-developed-coronavirus-vaccine-by-roche/?fbclid=IwAR28qoWr7vXS9lz399CbaGaovBr494OXN-Wctr9F9oF_tjHJGo3QymFO6K8", "https://www.indiatoday.in/fact-check/story/covid-19-testing-kit-fact-check-coronavirus-1658750-2020-03-23", "http://sugentech.com/products/products-view.php?ct=7&target=32%27", "https://www.indiatoday.in/fact-check/story/donald-trump-coronavirus-vaccine-ready-use-roche-1656674-2020-03-18"]}
{"url": "https://facta.news/notizia-falsa/2020/03/25/no-questa-foto-di-un-treno-che-trasporta-dei-carri-armati-non-e-stata-scattata-a-torino-a-marzo-2020/", "title": "No, questa foto di un treno che trasporta dei carri armati non \u00e8 stata scattata a Torino a marzo 2020", "content": ["Il 12 marzo su Facebook \u00e8 stata pubblicata una foto che mostra un treno merci trasportare dei carri armati.", "L\u2019immagine \u00e8 accompagnata da un commento in cui si sostiene che si tratterebbe di uno scatto attuale che immortalerebbe la stazione di Torino, in Piemonte.", "Questa notizia \u00e8 fuorviante.", "Come abbiamo ricostruito in un precedente articolo , la foto risale a cinque anni fa ( novembre 2015 ) e mostra un treno carico di carri armati mentre percorre la linea adriatica.", "La destinazione del carico era il poligono militare di Capo Teulada, in Sardegna."], "category": "Notizia Falsa", "publish_date": "2020-03-25", "tags": [], "links": ["https://www.facebook.com/photo.php?fbid=1936547556479117&set=a.112745698859321&type=3&theater", "https://pagellapolitica.it/bufale/show/996/no-questa-foto-non-mostra-un-treno-merci-con-dei-carri-armati-ad-acireale-a-marzo-2020", "http://www.protezionehoax.com/2015/11/bufala-allarme-terrorismo-treno-con.html", "https://www.ivg.it/2015/11/savona-carri-armati-in-transito-alla-stazione-di-mongrifone/"]}
{"url": "https://facta.news/notizia-falsa/2020/03/26/no-questa-aggressione-non-si-e-verificata-nella-metro-di-roma/", "title": "No, questa aggressione non si \u00e8 verificata nella metro di Roma", "content": ["Il 21 febbraio su Facebook \u00e8 stato pubblicato un video che immortala un tentativo di rapina all\u2019interno di una metro.", "Le immagini mostrano una persona aggredire una donna, tentando di rubarle la borsa.", "Il video \u00e8 accompagnato da un testo in cui si legge che la scena si sarebbe verificata nella metro di Roma, in Italia.", "Questa notizia \u00e8 falsa.", "Il video \u00e8 vero ma non mostra un episodio che si \u00e8 verificato in Italia.", "In realt\u00e0 il video \u00e8 stato girato in Spagna.\u00a0Le immagini si riferiscono a un\u2019aggressione avvenuta il 1 febbraio 2020 nella metro di Barcellona (Spagna) come si pu\u00f2 verificare qui ."], "category": "Notizia Falsa", "publish_date": "2020-03-26", "tags": [], "links": ["https://www.facebook.com/watch/?v=203379904194903", "https://www.euroweeklynews.com/2020/02/05/watch-police-appeal-as-woman-is-brutally-assaulted-on-the-metro-in-spains-barcelona/#.Xl4JbpNKhQI"]}
{"url": "https://facta.news/notizia-falsa/2020/03/26/no-bere-acqua-ogni-15-minuti-non-spazzera-via-il-nuovo-coronavirus-sars-cov-2/", "title": "No, bere acqua ogni 15 minuti non \u201cspazzer\u00e0 via\u201d il nuovo Coronavirus SARS-CoV-2", "content": ["Il 5 marzo su Facebook \u00e8 stato pubblicato uno status in cui si legge che contro il nuovo Coronavirus SARS-CoV-2 \u00abtutti dovrebbero assicurarsi che la propria bocca e la propria gola siano umide, mai asciutte\u00bb e che per questo bisogna bere \u00abqualche sorso d\u2019acqua almeno ogni 15 minuti.", "Perch\u00e9?", "Anche se il virus ti entra in bocca \u2026 l\u2019acqua o altri liquidi lo spazzeranno via attraverso l\u2019esofago e nello stomaco\u00bb.", "Questa notizia \u00e8 falsa.", "Come ha infatti spiegato William Schaffner \u2013 esperto di malattie infettive presso la Vanderbilt University negli Stati Uniti d\u2019America \u2013 all\u2019 Associated Press , bere pi\u00f9 acqua previene la disidratazione ma non impedisce di essere infettati dal virus."], "category": "Notizia Falsa", "publish_date": "2020-03-26", "tags": ["#verabot", "covid19"], "links": ["https://www.facebook.com/virgilio.marino.71/posts/10219925741791618", "https://apnews.com/afs:Content:8551030197"]}
{"url": "https://facta.news/notizia-falsa/2020/03/26/no-conte-non-ha-disposto-la-chiusura-delle-scuole-fino-al-5-aprile-per-il-nuovo-coronavirus/", "title": "No, Conte non ha disposto la chiusura delle scuole fino al 5 aprile per il nuovo Coronavirus", "content": ["Il 6 marzo su Facebook \u00e8 stato pubblicato un post in cui si legge che il presidente del Consiglio Giuseppe Conte avrebbe disposto \u00abla chiusura di tutte le scuole d\u2019Italia di ogni grado e ordine\u00bb fino al 5 aprile 2020 a causa del contagio da nuovo coronavirus in Italia.", "Questa \u00e8 una notizia falsa che non trova riscontro in nessuna testata nazionale, locale e in nessun comunicato ufficiale del governo ed \u00e8 stata smentita dal ministero dell\u2019Interno.", "La decisione ufficiale presa dall\u2019esecutivo il 4 marzo prevede invece la chiusura di scuole e universit\u00e0 fino al 15 marzo ."], "category": "Notizia Falsa", "publish_date": "2020-03-26", "tags": ["covid19"], "links": ["https://www.facebook.com/permalink.php?story_fbid=793731994369822&id=100011990863052", "https://www.interno.gov.it/it/notizie/coronavirus-falsa-notizia-sullestensione-chiusura-scuole", "https://www.agi.it/politica/news/2020-03-04/governo-decreto-coronavirus-misure-contagi-7322609/"]}
{"url": "https://facta.news/notizia-falsa/2020/03/26/no-questa-foto-non-mostra-la-reazione-dei-cittadini-alla-chiusura-della-lombardia/", "title": "No, questa foto non mostra \u201cla reazione dei cittadini alla \u2018chiusura\u2019 della Lombardia\u201d", "content": ["L\u20198 marzo su Facebook \u00e8 stata pubblicata una foto che mostra una folla all\u2019interno della Stazione Centrale di Milano, in prossimit\u00e0 dei binari e, quindi, in procinto di prendere un treno.", "L\u2019immagine \u00e8 accompagnata da questo commento: \u00abMilano, la reazione dei cittadini alla \u201cchiusura\u201d della Lombardia e al \u201cRestate a Casa\u201d assoluto\u00bb.", "Il testo fa riferimento a quanto accaduto a Milano la sera del 7 marzo 2020 dopo che \u00e8 circolata la bozza di un decreto \u2013 in procinto di essere emanato dal presidente del consiglio Giuseppe Conte \u2013 in cui si parlava di un possibile blocco degli spostamenti dalla regione Lombardia verso il resto del Paese.", "Questa misura sarebbe stata presa per contrastare la diffusione del coronavirus SARS-CoV-2.", "Questa notizia \u00e8 fuorviante.", "L\u2019immagine \u00e8 vera, ma non \u00e8 stata scattata la sera del 7 marzo 2020.", "L\u2019immagine risale al 22 dicembre 2017 e mostra il \u00abprimo giorno di esodo per le vacanze di Natale\u00bb, come si pu\u00f2 verificare qui ."], "category": "Notizia Falsa", "publish_date": "2020-03-26", "tags": ["covid19"], "links": ["https://www.facebook.com/VergognarsiBerlusconi/photos/a.606706816059698/2934214629975560/?type=3&theater", "http://www.ansa.it/sito/notizie/topnews/2020/03/08/coronavirus-in-tanti-stazione-garibaldi_15b0efcc-d03e-47fe-ad5b-57fa2783f4c9.html", "https://milano.repubblica.it/cronaca/2017/12/22/foto/stazione_centrale_esodo_vacanze_natale-184932109/1/#1"]}
{"url": "https://facta.news/notizia-falsa/2020/03/30/vladimir-putin-e-la-dichiarazione-sullitalia-fuori-dalleuropa/", "title": "Vladimir Putin e la dichiarazione sull\u2019Italia fuori dall\u2019Europa", "content": ["Il 28 marzo su Facebook \u00e8 stata pubblicata una foto che mostra il presidente russo Vladimir Putin.", "Insieme all\u2019immagine \u00e8 stata condivisa una sua presunta dichiarazione rilasciata, stando a quanto riportato nel testo, \u00abdurante la conferenza stampa di questa mattina\u00bb.", "Putin, riferendosi all\u2019Italia, avrebbe detto che \u00abse decidesse di uscire dall\u2019Europa non rimarrebbe sola.", "La Russia sarebbe disposta ad accoglierla a braccia aperte\u00bb.", "Questa notizia \u00e8 falsa e circola in rete da cinque anni.", "Come avevano ricostruito diversi siti di fact-checking ( qui e qui ), la dichiarazione non trovava conferma in nessuna testata internazionale e nazionale e in nessun comunicato ufficiale o conferenza stampa tenuta da Vladimir Putin.", "Si tratta quindi di una notizia frutto di fantasia."], "category": "Notizia Falsa", "publish_date": "2020-03-30", "tags": ["covid19"], "links": ["https://www.facebook.com/photo.php?fbid=2968894083133835&set=a.589326401090627&type=3&theater", "https://www.giornalettismo.com/vladimir-putin-europa/", "https://www.butac.it/se-litalia-uscisse-dalleuropa-troverebbe-nella-russia-un-fedele-alleato/"]}
{"url": "https://facta.news/notizia-vera/2020/03/30/il-tg-leonardo-del-2015-e-vero-ma-non-dimostra-che-il-virus-del-covid-19-sia-nato-in-laboratorio/", "title": "Il tg Leonardo del 2015 \u00e8 vero, ma non dimostra che il virus del covid-19 sia nato in laboratorio", "content": ["Il 25 marzo 2020 \u00e8 diventato improvvisamente virale sui social e su WhatsApp il video di un servizio del Tg Leonardo, programma di Rai3, andato in onda il 16 novembre 2015.", "Diciamo subito che il servizio \u00e8 vero, risale a cinque anni fa e non c\u2019\u00e8 nessuna prova che le immagini abbiano qualche collegamento con il nuovo coronavirus.", "Di pi\u00f9: un virus creato in laboratorio e uno naturale sono molto ben distinguibili, dicono gli esperti, e quello alla base dell\u2019attuale pandemia appartiene alla seconda categoria.", "Anche se, a un primo sguardo superficiale, ci sono alcune curiose coincidenze con il virus alla base dell\u2019epidemia attuale, si tratta appunto solo di coincidenze superficiali.", "Vediamo qualche dettaglio in pi\u00f9.", "Che cosa dice il servizio del Tg3 In breve: secondo il servizio televisivo, \u00abper motivi di studio\u00bb, circa cinque anni fa \u00abscienziati cinesi\u00bb avrebbero creato in laboratorio \u00abun super virus polmonare da pipistrelli e topi\u00bb.", "Nella presentazione del servizio, il conduttore si chiedeva se valesse la pena \u00abrischiare\u00bb per ricerche di questo tipo, e il collegamento che viene fatto ora sui social \u00e8 che questa storia sia dietro alla nascita del nuovo coronavirus.", "Nello stesso 25 marzo il servizio\u00a0\u00e8 stato poi pubblicato\u00a0su Twitter anche dalla presidente di Fratelli d\u2019Italia Giorgia Meloni e dal leader della Lega Matteo Salvini , che ha annunciato anche un\u2019\u00abinterrogazione urgente al presidente del Consiglio e al Ministro degli Esteri\u00bb sulla vicenda.", "Come ha gi\u00e0 notato per esempio il debunker Paolo Attivissimo sul suo blog , il servizio \u00e8 effettivamente stato trasmesso a novembre 2015 ed \u00e8 ancora visibile sul sito della Rai .", "Nel servizio si raccontava che il \u201csuper virus\u201d (\u00abchiuso nei laboratori\u00bb) era stato\u00a0creato con un innesto \u00abtra una proteina superficiale del coronavirus, trovato nei pipistrelli\u00bb su \u00abun virus che provoca la Sars, la polmonite acuta, anche se non mortale, nei topi\u00bb.", "Nel filmato si spiegava che in questo modo gli scienziati cinesi avrebbero dimostrato che un virus di questo tipo \u00abpotrebbe colpire gli uomini\u00bb, trasmesso direttamente dai pipistrelli, senza passare per una specie intermedia.", "Il nuovo coronavirus non c\u2019entra Come ha chiarito gi\u00e0 David Puente in un articolo su Open , nel servizio del Tg Leonardo si parla di uno studio scientifico \u2013 realmente pubblicato a novembre 2015 su Nature Medicine \u2013 ma questo studio non dimostra affatto che il nuovo coronavirus sia stato creato in laboratorio dai cinesi anni fa.", "Questa storia circola gi\u00e0 da diverse settimane.", "Come ha gi\u00e0 spiegato la divulgatrice scientifica Roberta Villa su Facebook il 14 febbraio, vanno chiariti in particolare due aspetti.", "Da un lato, ad oggi non c\u2019\u00e8 nessuna prova che il nuovo coronavirus sia stato creato in un laboratorio (come avevamo gi\u00e0 scritto anche noi in merito a un\u2019altra teoria del complotto): i due virus in questione sono infatti molto diversi da loro.", "Dall\u2019altro lato, \u00e8 vero che gli scienziati in giro per il mondo conducono esperimenti come quello del 2015, per creare le cosiddette \u201cchimere\u201d, ma si tratta di esperimenti che hanno una giustificazione scientifica perfettamente logica, seppure criticabile.", "\u00abAttraverso queste metodologie, per quanto eticamente discusse e discutibili, si conoscono meglio queste minacce \u2013 ha spiegato Villa \u2013 si scopre quali mutazioni potrebbero essere pi\u00f9 pericolose e cos\u00ec via.", "In altre parole, ci si pu\u00f2 far trovare meno impreparati\u00bb.", "E nel 2015 erano passati alcuni anni dallo scoppio dell\u2019epidemia di Sars.", "La tesi dell\u2019\u00abingegnerizzazione\u00bb del nuovo coronavirus\u00a0\u00e8 stata smentita\u00a0anche da altri scienziati non solo in Italia , ma anche a livello internazionale , e dallo stesso Tg3, in un servizio dell\u2019edizione serale del 25 marzo.", "Ad oggi, come hanno scritto in una lettera a Nature il 17marzo scorso alcuni ricercatori, al momento le analisi del genoma del nuovo coronavirus indicano che non \u00e8 stato creato in provetta .", "Il Tg Leonardo, il 26 marzo 2020, ha poi dedicato parte della puntata\u00a0per fare chiarezza sul servizio andato in onda il 16 novembre 2015.", "Intervistato per l\u2019occasione dalla conduttrice Silvia Rosa-Brusin, Antonio Lanzavecchia \u2013 uno dei ricercatori dell\u2019esperimento scientifico oggetto del servizio del 2015 \u2013 ha specificato che \u00abil virus attuale \u00e8 completamente diverso dal virus della Sars 1 e anche dal virus studiato [da noi, n.d.r.] nel 2015\u00bb.", "In conclusione Ricapitolando: sta circolando sui social e su WhatsApp un vecchio servizio del Tg Leonardo di Rai3, andato realmente in onda a novembre 2015.", "Il servizio racconta uno studio, condotto da alcuni scienziati cinesi, che gi\u00e0 oltre quattro anni fa avrebbero creato in laboratorio un virus polmonare usando i pipistrelli e il virus della Sars.", "\u00c8 vero: lo studio \u00e8 stato pubblicato a novembre 2015, ma non c\u2019\u00e8 nessuna prova che ci sia un collegamento tra quanto fatto dagli scienziati cinesi all\u2019epoca e il nuovo coronavirus.", "Infine, uno degli autori dello studio citato nel 2015 dal Tg Leonardo, ha spiegato che il virus che era stato allora analizzato \u00e8 completamento diverso dal nuovo coronavirus."], "category": "Notizia Vera", "publish_date": "2020-03-30", "tags": [], "links": ["https://www.repubblica.it/cronaca/2020/03/25/news/coronavirus_tg_leonardo_esperimento_cinese_pipistrelli-252312426/?ref=RHPPTP-BH-I252314255-C12-P1-S1.12-T1", "https://twitter.com/GiorgiaMeloni/status/1242875894387138563", "https://twitter.com/matteosalvinimi/status/1242866887932948481", "https://attivissimo.blogspot.com/2020/03/antibufala-la-puntata-di-tgr-leonardo.html", "https://www.rai.it/dl/RaiTV/programmi/media/ContentItem-5e3275ba-475c-4cf4-b402-1e27dc47565b.html#p=39", "https://www.open.online/2020/03/25/il-video-di-tgr-leonardo-del-2015-e-il-coron", "https://www.nature.com/articles/nm.3985", "https://www.facebook.com/story.php?story_fbid=1209178109271911&id=842889589234100", "https://pagellapolitica.it/blog/show/594/non-c%C3%A8-nessuna-prova-che-il-coronavirus-sia-nato-in-laboratorio", "http://www.treccani.it/vocabolario/chimera/", "https://www.agi.it/cronaca/news/2020-03-25/coronavirus-tg-leonardo-7861064/", "https://www.ncbi.nlm.nih.gov/pmc/articles/PMC7054935/", "https://www.nature.com/articles/s41591-020-0820-9", "https://www.rainews.it/tgr/rubriche/leonardo/index.html?/tgr/video/2020/03/ContentItem-1f406b8d-d3f5-4a44-8fab-4cbe167a8549.html"]}
{"url": "https://facta.news/notizia-falsa/2020/03/26/no-il-vaticano-non-ha-confermato-che-papa-francesco-risulta-positivo-al-nuovo-coronavirus/", "title": "No, il Vaticano non ha confermato che Papa Francesco risulta positivo al nuovo Coronavirus", "content": ["Il 1 marzo su Facebook \u00e8 stata pubblicata un\u2019 immagine in cui si legge in inglese \u00abVatican confirms Pope Francis and two aides test positive for Coronavirus\u00bb.", "La foto \u00e8 accompagnata da un testo che traduce il titolo: \u00abil Vaticano conferma che Papa Francesco e due aiutanti risultano positivi al coronavirus\u00bb.", "Questa notizia non trova riscontro in nessuna testata internazionale, nazionale e locale e in un nessun comunicato ufficiale del Vaticano .", "Si tratta quindi di una notizia frutto di fantasia.", "Il 29 febbraio 2020 il Vaticano ha comunicato che il Pontefice ha rinviato alcuni appuntamenti ufficiali \u00aba causa di una lieve indisposizione\u00bb e che avrebbe rispettato gli eventi in programma all\u2019interno della Domus Sanctae Marthae.", "Il 1 marzo 2020 un altro comunicato stampa emesso dal Vaticano ha riportato la notizia secondo cui Papa Francesco ha il raffreddore."], "category": "Notizia Falsa", "publish_date": "2020-03-26", "tags": ["covid19"], "links": ["https://www.facebook.com/photo.php?fbid=3152494998169075&set=a.115233821895223&type=3&theater", "https://www.vaticannews.va/it.html", "https://www.vaticannews.va/it/papa/news/2020-02/papa-francesco-comunicato-sala-stampa-vaticana-udienze.html", "https://www.vaticannews.va/it/papa/news/2020-03/papa-francesco-esercizi-spirituali-quaresima-meditazioni.html"]}
{"url": "https://facta.news/notizia-satirica/2020/03/30/lironia-su-whatsapp-e-il-carburante-senza-tasse-per-protestare-contro-il-governo/", "title": "L\u2019IRONIA SU WHATSAPP E IL CARBURANTE \u00abSENZA TASSE PER PROTESTARE CONTRO IL GOVERNO\u00bb", "content": ["Il 26 marzo su Facebook \u00e8 stata pubblicata un\u2019 immagine che mostra una conversazione su WhatsApp.", "Si legge, in un messaggio inviato da un utente e precedentemente inoltrato, che\u00a0\u00abDomani, tra le 14 e le 18, le grandi compagnie di benzina venderanno carburante senza tasse per protestare contro il governo Conte 2.", "Il prezzo della benzina sar\u00f2 di 0,60 euro e il prezzo del diesel di 0,45 euro\u00bb.", "Questa\u00a0notizia non trova riscontro in nessuna testata nazionale e locale e in nessun comunicato ufficiale delle associazioni di categoria.", "Si tratta quindi di una notizia frutto di fantasia.", "Precisiamo poi che il messaggio circolato su WhatsApp era nato con un intento ironico.", "Se gli utenti avessero aperto il link riportato nella parte conclusiva del messaggio \u2013 che non viene per\u00f2 mostrato nell\u2019immagine pubblicata su Facebook \u2013 sarebbe comparsa loro l\u2019immagine di un dito medio alzato, come si pu\u00f2 leggere qui ."], "category": "Notizia Satirica", "publish_date": "2020-03-30", "tags": [], "links": ["https://www.facebook.com/alfonso.tagliarino.1/posts/2641285919486231", "https://www.optimagazine.com/2020/03/27/benzina-senza-tasse-a-45-centesimi-oggi-27-marzo-lo-scherzo-a-cui-tutti-vogliono-credere/1759565"]}
{"url": "https://facta.news/notizia-vecchia/2020/03/30/no-conte-non-si-e-tagliato-lo-stipendio-del-20-per-lemergenza-covid-19/", "title": "No, Conte non si \u00e8 tagliato lo stipendio del 20% per l\u2019emergenza Covid-19", "content": ["Il 19 marzo il sito News Republic ha pubblicato un articolo dal titolo \u00abCoronavirus, Conte si taglia lo stipendio\u00bb.\u00a0Nel testo si legge che il presidente del Consiglio Giuseppe Conte si sarebbe ridotto del 20 per cento lo stipendio.", "\u00abL\u2019annuncio, in occasione della festa \u2018Italia 5 Stelle\u2019, \u2013 si legge nell\u2019articolo \u2013 \u00e8 stato ribadito dal Presidente del Consiglio stesso oggi su Facebook con un post in cui viene pubblicata la richiesta scritta per la rinuncia alla sua indennit\u00e0\u00bb.", "Questa notizia \u00e8 fuorviante.", "La comunicazione circa il taglio dello stipendio da parte di Giuseppe Conte \u00e8 avvenuta in realt\u00e0 il 21 ottobre 2018 durante la festa \u2018Italia 5 Stelle\u2019 del Movimento 5 stelle, come si pu\u00f2 verificare qui .", "All\u2019epoca lo stesso Conte, in un post su Facebook , aveva annunciato questa decisione.", "Il taglio di stipendio da parte di Conte \u00e8 dunque una notizia vera , ma si tratta di una decisione presa due anni fa e non \u00e8 collegata in alcun modo con l\u2019attuale emergenza Covid-19 in Italia."], "category": "Notizia Vecchia", "publish_date": "2020-03-30", "tags": ["#verabot"], "links": ["http://www.freezepage.com/1585572498EVMKNMPWZM", "https://www.adnkronos.com/fatti/politica/2018/10/22/conte-taglia-stipendio_JLrvUTueHkZb9TpMfrkNYI.html", "https://www.facebook.com/GiuseppeConte64/photos/a.389411158207522/498461260635844/?type=3&theater", "https://pagellapolitica.it/dichiarazioni/8132/conte-e-davvero-il-primo-presidente-del-consiglio-a-essersi-tagliato-lo-stipendio"]}
{"url": "https://facta.news/immagine-modificata/2020/03/30/notizia-e-foto-false-la-cisterna-con-la-scritta-covid-19/", "title": "Le foto della cisterna con la scritta COVID-19", "content": ["Il 15 marzo su Facebook \u00e8 stata pubblicata l\u2019 immagine di una cisterna su rotaie con la scritta \u00abCOVID-19\u00bb, sigla con cui viene indicata la malattia provocata dal nuovo coronavirus SARS-CoV-2.", "Nella foto compare questo testo: \u00abQuesta e una foto scattata in Kansas in america nel settembre 2019 qualche cosa non quadra\u2026Apriamo gli occhi!!!!!!!!\u00bb.", "Questa notizia \u00e8 falsa.", "Andiamo con ordine.", "Come ha spiegato il sito di fact-cheking statunitense Snopes , negli Stati Uniti d\u2019America i vagoni dei treni \u2013 nel rispetto di quanto indicato dall\u2019 Associazione delle ferrovie americane \u2013 hanno un numero di immatricolazione formato da due a quattro lettere seguite da un numero composto al massimo da sei cifre.", "La sigla \u00abCOVID-19\u00bb che compare nell\u2019immagine non \u00e8, si legge su Snopes , \u00abuna designazione conforme ad un marchio di segnalazione legittimo n\u00e9 a qualsiasi altra forma standard di marcatura o identificazione che ci si aspetterebbe di trovare su un vagone ferroviario\u00bb.", "Non ha poi senso, al di l\u00e0 della nomenclatura stabilita dalle ferrovie americane, ritenere che un vagone con la scritta \u00abCOVID-19\u00bb possa trasportare la malattia provocata\u00a0dal nuovo coronavirus SARS-CoV-2.", "Non \u00e8 possibile trasportare una patologia.", "Infine, il sito tedesco di fact-checking Mimikama , analizzando gli aspetti tecnici della foto in questione, ha rilevato che la foto sarebbe stata modificata: la scritta \u00abCOVID-19\u00bb \u00e8 stata inserita successivamente."], "category": "Immagine Modificata", "publish_date": "2020-03-30", "tags": ["#verabot", "covid19"], "links": ["https://www.facebook.com/photo.php?fbid=492054745006054&set=a.116569979221201&type=3&theater", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228#1", "https://www.snopes.com/fact-check/covid19-railroad-tankcar/", "https://www.bnsfhazmat.com/wp-content/uploads/2016/03/Field-Guide-for-Tank-Cars_2012-Reissue-2.pdf", "https://www.mimikama.at/allgemein/ein-zugwaggon-mit-der-aufschrift-covid-19/"]}
{"url": "https://facta.news/notizia-falsa/2020/03/30/no-non-esiste-un-farmaco-russo-che-previene-o-cura-il-covid-19/", "title": "No, non esiste un farmaco russo che previene o cura il Covid-19", "content": ["Il 18 marzo su Facebook \u00e8 stata pubblicata un\u2019 immagine che mostra la foto di una scatola bianca e rossa con sopra riportate delle scritte in russo e un testo.", "Si legge: \u00abIn Russia vendono farmaco contro corona Virus allucinante fate girare prima che bloccano\u00bb.", "Il riferimento \u00e8 all\u2019 Arbidol (traduzione nel nostro alfabeto della scritta in russo riportata sulla scatola), un farmaco antivirale venduto in Russia e in Cina.", "Questa notizia \u00e8 falsa.", "Non esiste , infatti, ad oggi, un farmaco in grado di prevenire o curare Covid 19, sigla con cui viene indicata la malattia provocata dal nuovo coronavirus SARS-CoV-2.", "Come ha spiegato il medico e divulgatore scientifico Salvo Di Grazia sul portale di Fnomceo (Federazione nazionale degli ordini dei medici chirurghi e degli odontoiatri) \u00abl\u2019Arbidol \u00e8 un farmaco il cui principio attivo \u00e8 l\u2019Umifenovir con azione antivirale e il suo scopo \u00e8 proprio quello di mitigare o abbreviare i sintomi delle malattie da virus, in particolare di quelli che causano l\u2019influenza.", "In Italia (e negli Stati Uniti) il farmaco non \u00e8 in vendita e ne esistono altri simili [\u2026].", "Non si tratta certamente di prodotti \u201csegreti\u201d o sconosciuti, il farmaco fa parte di una categoria precisa, studiata e alla quale appartengono numerosi farmaci in vendita in Europa e in Italia.", "La discussione verte sulla sua efficacia che, pur studiata, non \u00e8 cos\u00ec chiara.", "In queste settimane il suo uso \u00e8 stato proposto anche per Covid-19, la malattia causata da SARS-Cov-2 (popolarmente detto \u201cCoronavirus\u201d)\u00bb.", "\u00abL\u2019Accademia russa di scienze mediche \u2013 si legge ancora \u2013 ha affermato che non ci sono sufficienti prove scientifiche che sostengano l\u2019efficacia del farmaco e gli studi che abbiamo a disposizione sono molto discutibili. [\u2026] Non ci sono quindi particolari motivi per ritenere che questo farmaco sia preferibile ad altri gi\u00e0 utilizzati o che abbia effetti particolarmente favorevoli e non si pu\u00f2 ritenere questo farmaco come \u201cla cura\u201d per la malattia causata da SARS-Cov-2\u00bb."], "category": "Notizia Falsa", "publish_date": "2020-03-30", "tags": ["#verabot", "covid19"], "links": ["https://www.facebook.com/photo.php?fbid=2398948696873739&set=a.409844629117499&type=3&theater", "https://www.sciencedirect.com/science/article/abs/pii/S0166354208004312?via%3Dihub", "https://www.ilpost.it/2020/03/17/abidol-russia-coronavirus-bufala/", "https://dottoremaeveroche.it/esiste-un-farmaco-russo-che-cura-la-covid-19/", "https://twitter.com/MedBunker?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://portale.fnomceo.it/"]}
{"url": "https://facta.news/notizia-falsa/2020/03/30/no-questa-poesia-non-e-stata-scritta-durante-lepidemia-di-peste-nel-1800/", "title": "No, questa poesia non \u00e8 stata scritta \u201cdurante l\u2019epidemia di peste nel 1800\u201d", "content": ["Il 18 marzo su Facebook \u00e8 stato pubblicato un post con il testo di una poesia il cui primo verso recita \u00abE la gente rimase a casa\u00bb.", "Nel post si sostiene che il componimento sarebbe stato stato scritto \u00abdurante l\u2019epidemia della peste nel 1800\u00bb da Kitty O\u2019Meary, vissuta dal 1839 al 1888.", "Questa notizia \u00e8 falsa.", "Kitty O\u2019Meara (e non Kitty O\u2019Meary, come scritto nel post in questione) \u00e8 una donna di 64 anni che vive nella citt\u00e0 di Madison nel Wisconsin (Stati Uniti d\u2019America)\u00a0come si pu\u00f2 leggere in questa intervista rilasciata da O\u2019Meara al sito The Oprah Magazine .", "La poesia di cui si parla nel post Facebook \u00e8 stata pubblicata in inglese il 16 marzo 2020 sul blog personale di O\u2019Meara durante l\u2019attuale pandemia globale causata dal nuovo coronavirus SARS-CoV-2, come si pu\u00f2 verificare qui .", "Non risale, quindi, al 1800.\u00a0Irene Vella, autrice e giornalista italiana, ha per\u00f2 sostenuto che la poesia pubblicata da O\u2019Meara sarebbe in realt\u00e0 una traduzione di un suo componimento pubblicato l\u201911 marzo 2020 su Facebook.", "O\u2019Meara, nell\u2019intervista a The Oprah Magazine , ha negato queste affermazioni."], "category": "Notizia Falsa", "publish_date": "2020-03-30", "tags": ["#verabot", "covid19"], "links": ["https://www.facebook.com/photo.php?fbid=329876714653389&set=a.153590162282046&type=3&theater", "https://www.oprahmag.com/entertainment/a31747557/and-the-people-stayed-home-poem-kitty-omeara-interview/", "https://the-daily-round.com/2020/03/16/in-the-time-of-pandemic/", "https://www.facebook.com/photo.php?fbid=10221621203296745&set=a.2249081383877&type=3&theater", "https://www.facebook.com/IreVella/photos/a.105040370954541/162163315242246/?type=3&__tn__=-R"]}
{"url": "https://facta.news/notizia-falsa/2020/03/31/no-visualizzare-il-video-della-canzone-rinascero-rinascerai-di-facchinetti-e-dorazio-non-portera-donazioni-allospedale-di-bergamo/", "title": "No, visualizzare il video della canzone \u201cRinascer\u00f2, rinascerai\u201d di Facchinetti e D\u2019Orazio non porter\u00e0 donazioni all\u2019ospedale di Bergamo", "content": ["Il 27 marzo si \u00e8 diffuso su WhatsApp l\u2019invito a visualizzare il video della canzone \u201cRinascer\u00f2, rinascerai\u201d di Roby Facchinetti e Stefano D\u2019Orazio, cos\u00ec da donare automaticamente \u00abqualche euro\u00bb all\u2019ospedale Papa Giovanni XXIII di Bergamo.", "Questa notizia \u00e8 falsa e a confermarlo \u00e8 l\u2019account ufficiale di uno degli autori.", "\u00abCi dissociamo da queste informazioni non corrette\u00bb si legge nel post pubblicato su Facebook il 27 marzo da Roby Facchinetti, \u00abperch\u00e9 gli unici modi utili per essere d\u2019aiuto sono quelli di acquistare legalmente il brano\u00bb.", "Il singolo, dunque, aiuter\u00e0 realmente la causa dell\u2019ospedale Papa Giovanni XXIII di Bergamo, ma attraverso la donazione dei proventi generati dall\u2019acquisto del brano su piattaforme digitali autorizzate.", "Nonostante il primo posto raggiunto nei trend italiani su Youtube, invece, nessuna donazione scaturir\u00e0 dal numero di visualizzazioni.", "Tutte le informazioni ufficiali sul progetto sono disponibili sul sito ufficiale degli autori."], "category": "Notizia Falsa", "publish_date": "2020-03-31", "tags": ["#verabot", "coronavirus", "covid19"], "links": ["https://twitter.com/Diegociorra/status/1243623991392247808?s=20", "https://www.youtube.com/watch?v=D5DhJS5hGWc", "https://www.facebook.com/RobyFacchinetti.it/posts/2930514997015892", "https://www.youtube.com/feed/trending", "https://www.robyfacchinetti.it/rfofficial/"]}
{"url": "https://facta.news/notizia-falsa/2020/03/31/il-falso-volantino-del-ministero-dellinterno-in-cui-si-invitano-i-cittadini-a-recarsi-nel-proprio-domicilio-di-residenza/", "title": "Il falso volantino del Ministero dell\u2019Interno in cui si invitano i cittadini a recarsi nel proprio domicilio di residenza", "content": ["Il 29 marzo in diverse province italiane \u00e8 stato diffuso un volantino in cui si invitavano eventuali non residenti che si trovavano negli appartamenti di alcuni edifici a lasciare le abitazioni per rientrare nel proprio \u00abdomicilio di residenza\u00bb, dal momento che ci sarebbero state delle attivit\u00e0 di controllo da parte delle \u00abautorit\u00e0\u00bb.", "Il documento in questione riporta l\u2019intestazione del \u201cMinistero dell\u2019Interno-Dipartimento della Pubblica Sicurezza\u201d e il logo della Repubblica Italiana.", "Il riferimento \u00e8 alle misure adottate dal governo Conte II per la lotta al nuovo coronavirus.", "Questa documento \u00e8 un falso, smentito dalle forze dell\u2019ordine .", "La Polizia di Stato sul proprio profilo twitter ufficiale ha dichiarato che si tratta di volantini \u00abche contengono informazioni false e ingannevoli\u00bb.", "La Polizia ha inoltre avvertito i cittadini di fare attenzione perch\u00e9 la diffusione di questo falso volantino potrebbe essere la \u00abmossa di qualche malintenzionato per entrare nelle case in questo periodo di emergenza per Covid-19.", "Chiunque si imbatta in simili volantini \u00e8 pregato di segnalarne la presenza alle Forze di polizia e di non seguire le indicazioni in essi contenute\u00bb."], "category": "Notizia Falsa", "publish_date": "2020-03-31", "tags": ["covid19"], "links": ["http://www.governo.it/it/faq-iorestoacasa", "https://www.poliziadistato.it/articolo/155e80570aa9db3258991840", "https://twitter.com/poliziadistato/status/1244190517484761088?ref_src=twsrc%5Etfw"]}
{"url": "https://facta.news/notizia-falsa/2020/03/31/il-governo-italiano-non-ha-varato-un-provvedimento-per-autorizzare-intercettazioni-di-massa/", "title": "Il governo italiano non ha varato un provvedimento per autorizzare intercettazioni di massa", "content": ["Il 22 marzo \u00e8 iniziato a circolare su Twitter e WhatsApp il testo di un presunto provvedimento introdotto dal governo Conte II che sarebbe stato varato nell\u2019ottica di autorizzare intercettazioni \u2013 telefoniche, ma anche su WhatsApp, Twitter e Facebook \u2013 su tutto il territorio italiano.", "\u00abDa domani nuove regole di comunicazione\u00bb esordisce il messaggio, che fa riferimento a un oscuro \u201csistema dipartimentale dei servizi di intercettazione telefonica\u201d denominato CDMX e invita i lettori a diffondere quanto pi\u00f9 possibile la notizia.", "Per aumentare la credibilit\u00e0 del messaggio, l\u2019autore ha allegato il link di un articolo pubblicato dall\u2019agenzia stampa Agi il 28 febbraio 2020 e intitolato \u201cIl provvedimento sulle intercettazioni \u00e8 legge\u201d.", "Si tratta di una comunicazione falsa.", "Non esiste infatti alcun provvedimento del governo in tal senso, n\u00e9 tantomeno un \u201csistema dipartimentale\u201d dedicato alle intercettazioni telefoniche.", "La stessa sigla CDMX, che sembra realizzata su un calco dell\u2019acronimo Dpcm (decreto del presidente del Consiglio dei ministri) molto utilizzato nel corso dell\u2019emergenza Covid-19, altro non \u00e8 che la sigla con cui \u00e8 solitamente abbreviata l\u2019entit\u00e0 federale di Citt\u00e0 del Messico.", "Inoltre, l\u2019articolo pubblicato da Agi a fine febbraio, non \u00e8 in alcun modo collegato al testo del messaggio recentemente condiviso sui social e via WhatsApp.", "L\u2019agenzia di stampa Agi nel suo articolo si riferiva alla legge n.7 del 28 febbraio 2020 , la cui introduzione modifica la disciplina delle intercettazioni in modo da tutelare maggiormente la privacy.", "Per sottolineare la totale estraneit\u00e0 al testo del messaggio, l\u2019articolo di Agi \u00e8 stato recentemente modificato , aggiungendo in apertura quanto segue: \u00abCaro lettore, se sei arrivato fin qui seguendo un messaggio allarmistico, devi sapere che questo articolo non ha alcun collegamento con quanto hai letto poco prima.", "Questo \u00e8 un servizio di cronaca politica del 28 febbraio scorso che riporta correttamente quanto deciso dal Parlamento italiano in materia di intercettazioni.", "Questo articolo \u00e8 vero, quello che hai letto prima \u00e8 falso\u00bb."], "category": "Notizia Falsa", "publish_date": "2020-03-31", "tags": ["#verabot", "coronavirus", "covid19"], "links": ["https://twitter.com/Eleleo8/status/1242912009487888384?s=20", "https://www.agi.it/politica/news/2020-02-28/intercettazioni-legge-novita-7247955/", "http://www.governo.it/it/faq-iorestoacasa", "https://www.cdmx.gob.mx/", "https://www.gazzettaufficiale.it/eli/id/2020/02/28/20G00022/sg", "https://www.agi.it/politica/news/2020-02-28/intercettazioni-legge-novita-7247955/"]}
{"url": "https://facta.news/fuori-contesto/2020/04/02/il-der-spiegel-non-ha-pubblicato-una-vignetta-con-matteo-salvini-appeso-a-testa-in-giu/", "title": "Il Der Spiegel non ha pubblicato una vignetta con Matteo Salvini appeso a testa in gi\u00f9", "content": ["Il 31 marzo su Facebook, Twitter e WhatsApp \u00e8 tornata a circolare una vignetta satirica che ritrae il leader della Lega Matteo Salvini issato per i piedi e appeso a un palo della luce, su cui sventola il tricolore italiano.", "Sotto di lui, una folla intenta a linciarlo e la scritta in tedesco \u00abBungee jumping auf italienisch\u00bb (\u00abBungee jumping all\u2019italiana\u00bb).", "Sui social network italiani, l\u2019immagine \u00e8 accompagnata da un\u2019ulteriore didascalia, che recita: \u00abQuesto \u00e8 quello che pensano in Germania di noi.", "Questa vignetta \u00e8 apparsa stamattina su tutti i quotidiani tedeschi\u2026quindi tirate voi le somme, e rendiamoci conto in quale comunit\u00e0 europea siamo\u00bb.", "Nell\u2019immagine \u00e8 anche riportata la presunta fonte della vignetta: il \u00abDer Spiegel\u00bb.", "Si tratta, nell\u2019ordine, di una notizia decontestualizzata, vecchia di otto mesi e riferita a una vignetta mai apparsa sul Der Spiegel , n\u00e9 su altri quotidiani tedeschi.", "L\u2019autore del disegno \u00e8 l\u2019artista slovacco residente in Austria Marian Kamensky , che collabora con diverse testate internazionali, tra cui F ocus , Playboy , New York Sun , Humanist , Die Zeit e proprio Der Spiegel .", "La vignetta in questione risale al 12 agosto 2019 ed \u00e8 stata originariamente pubblicata su Cartoon Movement , una piattaforma non editoriale che ospita le vignette degli artisti di tutto il mondo.", "Kamensky l\u2019aveva condivisa sul suo profilo Twitter, accompagnandola al link di un articolo del Der Spiegel riguardante Matteo Salvini, senza che i due elementi fossero direttamente correlati.", "Dopo un\u2019iniziale diffusione sui social network italiani nella giornata del 12 agosto, la vignetta era stata rilanciata il 13 agosto dall\u2019account ufficiale di Matteo Salvini, con la frase \u00abSimpatico questo vignettista di molti giornali tedeschi che mi mette a testa in gi\u00f9\u2026che pena\u00bb.", "Negli ultimi giorni l\u2019immagine \u00e8 tornata in auge dopo il fallimento del Consiglio straordinario tra i capi di stato e di governo europei, che avrebbe dovuto prendere una decisione sul lancio di titoli obbligazionari comunitari per far fronte all\u2019emergenza di Covid-19.", "La decisione \u00e8 stata rinviata di due settimane e vede al momento il parere negativo della Germania."], "category": "Fuori Contesto", "publish_date": "2020-04-02", "tags": ["#verabot", "coronavirus", "covid19", "salvini"], "links": ["https://twitter.com/mariankamensky1?lang=it", "https://www.cartoonmovement.com/cartoon/59413", "https://www.giornalettismo.com/vignetta-tedesca-salvini-appeso/", "https://www.facebook.com/DaniloSlokar/posts/552717755521035/", "https://twitter.com/matteosalvinimi/status/1161254678409175041?s=20", "https://www.corriere.it/economia/finanza/20_marzo_27/scontro-conte-merkel-ecco-perche-covid-19-stress-test-la-ue-f5651304-7013-11ea-82c1-be2d421e9f6b.shtml"]}
{"url": "https://facta.news/notizia-falsa/2020/04/02/no-non-dobbiamo-lavare-le-zampe-del-nostro-cane-con-la-candeggina-neanche-ora-che-ce-il-coronavirus/", "title": "No, non dobbiamo lavare le zampe del nostro cane con la candeggina (neanche ora che c\u2019\u00e8 il coronavirus)", "content": ["Il 26 marzo durante la trasmissione televisiva Pomeriggio 5 , sulla rete Mediaset Canale 5, \u00e8 andata in onda un\u2019intervista in cui la conduttrice Barbara D\u2019Urso, in collegamento col medico veterinario Enrico Zibellini , chiedeva consigli sull\u2019igiene degli animali domestici nel particolare contesto dell\u2019epidemia da nuovo coronavirus.", "Durante il servizio l\u2019esperto ha suggerito di utilizzare per la pulizia delle zampe materiali disinfettanti anche \u00aba base, banalmente, di candeggina, ma molto diluita\u00bb.", "La clip\u00a0 \u00e8 ancora disponibile su Mediaset Play .", "Col titolo Coronavirus, i consigli del veterinario per il post-passeggiata con i nostri amici cani .", "\u00abBasta una normale detersione e disinfezione delle zampe stando attenti ai polpastrelli per non irritarli quindi usando materiali disinfettanti molto diluiti a base di clorexidina [una sostanza che appartiene a molti comuni disinfettanti e colluttori, n.d.r] o banalmente con della candeggina, ma molto diluita, e tamponare poi le zampe\u00bb ha spiegato il veterinario a partire dal minuto 01:16 del servizio, sottolineando poi di lasciare escluso il muso da questa procedura per evitare irritazioni.", "Il messaggio ha disorientato il pubblico, come testimoniano i commenti ricevuti sulla pagina Facebook del programma, ed \u00e8 poi stato contestato in pi\u00f9 occasioni da altri veterinari che assolutamente sconsigliano l\u2019uso di candeggina sugli animali (per esempio qui e qui ).", "A prescindere dalla concentrazione (l\u2019espressione \u00abmolto diluita\u00bb usata da Zibellini lascia ampio spazio all\u2019interpretazione) e dall\u2019attenzione a non intaccare le zone pi\u00f9 sensibili del cane, l\u2019uso della candeggina per l\u2019igiene degli animali domestici \u00e8 sconsigliata dagli esperti, pertanto questa notizia \u00e8 fuorviante e potenzialmente nociva.\u00a0Lo confermano il Ministero della Salute, che il 31 marzo 2020 ha pubblicato una nota in proposito, e anche l\u2019Istituto Superiore di Sanit\u00e0: la raccomandazione \u00e8 di lavare le zampe del cane con acqua e sapone neutro, evitando prodotti aggressivi come la candeggina, cos\u00ec come quelli a base di alcol.", "Resta poi valida la raccomandazione di fare affidamento sul proprio veterinario di fiducia."], "category": "Notizia Falsa", "publish_date": "2020-04-02", "tags": ["#verabot", "animali domestici", "coronavirus", "covid19", "salute&benessere", "sars-cov-2"], "links": ["http://www.fnovi.it/iscritti-ordine?ricerca=1#fnoviricercaveterinari-form", "https://www.mediasetplay.mediaset.it/video/pomeriggiocinque/coronavirus-i-consigli-del-veterinario-per-il-post-passeggiata-con-i-nostri-amici-cani_F309938901133C08", "https://www.mediasetplay.mediaset.it/video/pomeriggiocinque/coronavirus-i-consigli-del-veterinario-per-il-post-passeggiata-con-i-nostri-amici-cani_F309938901133C08", "https://www.facebook.com/Pomeriggio5/videos/774534832956008/", "https://www.corriere.it/animali/20_marzo_30/animali-coronavirus-lavare-zampe-cane-la-candeggina-c-boom-abbandoni-risposte-028245dc-7264-11ea-bc49-338bb9c7b205.shtml", "https://www.lastampa.it/la-zampa/cani/2020/03/28/news/i-veterinari-non-usate-la-candeggina-per-disinfettare-le-zampe-dei-cani-1.38648660", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4363", "https://www.iss.it/covid-19-bufale/-/asset_publisher/2R1Idyn3MPB6/content/id/5319318?_com_liferay_asset_publisher_web_portlet_AssetPublisherPortlet_INSTANCE_2R1Idyn3MPB6_redirect=https://www.iss.it/covid-19-bufale?p_p_id=com_liferay_asset_publisher_web_portlet_AssetPublisherPortlet_INSTANCE_2R1Idyn3MPB6&p_p_lifecycle=0&p_p_state=normal&p_p_mode=view&_com_liferay_asset_publisher_web_portlet_AssetPublisherPortlet_INSTANCE_2R1Idyn3MPB6_cur=0&p_r_p_resetCur=false&_com_liferay_asset_publisher_web_portlet_AssetPublisherPortlet_INSTANCE_2R1Idyn3MPB6_assetEntryId=5319318"]}
{"url": "https://facta.news/notizia-falsa/2020/04/02/notizia-falsa-i-farmaci-a-base-di-ibuprofene-covid-19-e-laccelerazione-della-malattia/", "title": "Notizia falsa: i farmaci a base di ibuprofene, Covid-19 e l\u2019accelerazione della malattia", "content": ["Il 22 marzo su Facebook \u00e8 stata pubblicata l\u2019 immagine di un testo dove si legge di non usare \u00abin questo periodo farmaci a base di ibuprofene perch\u00e9 durante la cura di pazienti col coronavirus che li usavano hanno riscontrato un\u2019accelerazione della malattia, fino alla morte\u00bb.", "Questa notizia non trova conferme in nessun comunicato ufficiale degli enti preposti.", "Si tratta quindi ad oggi di una notizia priva di riscontri.", "L\u2019Agenzia europea per i medicinali (Ema) \u00abdopo essere venuta a conoscenza di segnalazioni, in particolare dai social media, che sollevano dubbi sul fatto che l\u2019assunzione di farmaci antinfiammatori non steroidei (FANS), come l\u2019ibuprofene, potrebbe peggiorare la malattia da coronavirus (COVID-19)\u00bb, ha specificato che \u00abattualmente non vi sono prove scientifiche che stabiliscano una correlazione tra l\u2019ibuprofene e il peggioramento del decorso della malattia da COVID-19.", "L\u2019Ema sta monitorando attentamente la situazione e valuter\u00e0 tutte le nuove informazioni che saranno disponibili su questo problema nel contesto della pandemia\u00bb.", "Per questo motivo, conclude Ema, \u00abattualmente non ci sono ragioni per interrompere il trattamento con ibuprofene, in base a quanto riportato sopra.", "Ci\u00f2 \u00e8 particolarmente importante per i pazienti che assumono ibuprofene o altri FANS per malattie croniche\u00bb.", "La stessa smentita \u00e8 stata fornita anche dall\u2019Organizzazione Mondiale della Sanit\u00e0 e dal Ministero della Salute ."], "category": "Notizia Falsa", "publish_date": "2020-04-02", "tags": ["coronavirus", "coronavirus sars-cov-2", "covid19"], "links": ["https://www.facebook.com/photo.php?fbid=2810780455624638&set=gm.641987676601819&type=3&theater", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4264", "https://twitter.com/WHO/status/1240409217997189128", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228&gclid=EAIaIQobChMIm6yVwtvJ6AIVi7TtCh2mzwVvEAAYASAAEgI4jPD_BwE#1", "https://twitter.com/MinisteroSalute/status/1244556809194651648?ref_src=twsrc%5Etfw"]}
{"url": "https://facta.news/notizia-vera/2020/04/02/si-il-presidente-del-consiglio-giuseppe-conte-si-e-commosso-parlando-dellemergenza-coronavirus/", "title": "S\u00ec, il presidente del Consiglio Giuseppe Conte si \u00e8 commosso parlando dell\u2019emergenza Coronavirus", "content": ["Una segnalazione ricevuta dalla redazione di Facta via WhatsApp ci chiede di verificare l\u2019autenticit\u00e0 dell\u2019immagine che ritrarrebbe il presidente del Consiglio Giuseppe Conte visibilmente commosso, nel corso di un\u2019intervista televisiva a tema Coronavirus.", "L\u2019immagine \u00e8 reale.", "Lo screenshot \u00e8 tratto dallo speciale Coronavirus trasmesso della trasmissione Accordi&Disaccordi condotto dai giornalisti Andrea Scanzi e Luca Sommi e andato in onda su canale Nove nella serata di mercoled\u00ec 1 aprile.", "Alla domanda su quale fosse stato il giorno pi\u00f9 difficile dall\u2019inizio dell\u2019emergenza Covid-19, Conte ha risposto ricordando l\u2019estensione della prima zona rossa nei comuni del lodigiano, il 24 febbraio 2020, e l\u2019arrivo della prima lista di decessi.", "\u00abL\u00ec abbiamo toccato con mano una ferita che si sarebbe aperto sempre pi\u00f9\u00bb ha aggiunto Conte, con la voce rotta e trattenendo le lacrime."], "category": "Notizia Vera", "publish_date": "2020-04-02", "tags": ["#verabot", "coronavirus", "covid19", "giuseppe conte"], "links": ["https://it.dplay.com/nove/accordi-e-disaccordi/stagione-5-episodio-6-giuseppe-conte-e-carlo-verdone-speciale-prima-serata/", "https://www.ilgiorno.it/lodi/cronaca/coronavirus-zona-rossa-1.5043761", "https://www.ilfattoquotidiano.it/2020/04/01/speciale-accordidisaccordi-nove-conte-momenti-piu-difficili-del-coronavirus-fare-zone-rosse-e-contare-vittime-e-si-commuove/5757328/"]}
{"url": "https://facta.news/notizia-falsa/2020/04/02/no-lansa-non-ha-pubblicato-la-notizia-di-una-task-force-per-lemergenza-coronavirus-guidata-da-mario-draghi/", "title": "No, l\u2019Ansa non ha pubblicato la notizia di una task force per l\u2019emergenza coronavirus guidata da Mario Draghi", "content": ["Il 2 aprile su Facebook e su WhatsApp \u00e8 stato condiviso un presunto lancio dell\u2019agenzia di stampa Ansa secondo cui, per via dell\u2019emergenza Covid-19, sarebbero in corso colloqui tra il Colle e Palazzo Chigi, sede del governo italiano, per una task force di ricostruzione a guida Mario Draghi, ex presidente della Banca centrale europea (BCE).", "Questa \u00e8 una notizia falsa, smentita dalla stessa Ansa : \u00abCircola in queste ore in alcune chat di whatsapp una falsa notizia attribuita all\u2019agenzia ANSA a proposito di colloqui che sarebbero in corso tra Palazzo Chigi e Quirinale su una \u2018task force per la ricostruzione\u2019 per l\u2019emergenza coronavirus.", "La direzione dell\u2019ANSA avvisa tutti gli abbonati e i lettori di Ansa.it e dei nostri profili social che si tratta di informazioni false mai pubblicate dalla nostra agenzia\u00bb.", "L\u2019agenzia ha anche annunciato di aver presentato una denuncia alla Polizia Postale."], "category": "Notizia Falsa", "publish_date": "2020-04-02", "tags": ["coronavirus", "coronavirus sars-cov-2", "covid19", "mario draghi"], "links": ["https://www.ansa.it/sito/notizie/politica/2020/04/02/coronavirus-circola-falsa-notizia-ansa-su-task-force-fase-2_ac3b10ef-4e95-45bf-91fa-57d987e9aced.html"]}
{"url": "https://facta.news/notizia-vera/2020/04/02/si-il-comune-di-pedara-ha-attivato-un-servizio-per-lassistenza-alla-popolazione-con-generi-di-prima-necessita-per-lemergenza-covid-19/", "title": "S\u00ec, il Comune di Pedara (Catania) ha attivato un servizio per l\u2019assistenza alla popolazione con generi di prima necessit\u00e0 per l\u2019emergenza Covid-19", "content": ["Diverse segnalazioni ricevute dalla redazione di Facta via WhatsApp chiedono di verificare l\u2019autenticit\u00e0 dell\u2019avviso che testimonierebbe l\u2019attivazione di un servizio di assistenza alla popolazione per l\u2019emergenza Covid-19 da parte del Centro Operativo Comunale di Protezione Civile di Pedara, in provincia di Catania.", "Si tratta di una notizia vera.", "L\u2019avviso indica numeri effettivamente esistenti.", "Al numero di rete fissa un\u2019operatrice ha confermato l\u2019esistenza del servizio presso il centro Misericordia Pedara , anche se sul sito non \u00e8 presente alcun avviso ufficiale.", "Il documento che ci \u00e8 stato inviato tramite WhatsApp \u00e8 riportato per\u00f2 all\u2019interno del sito ufficiale del Comune di Pedara.", "\u00c8 possibile trovarlo cliccando sul banner rosso in apertura che segnala il Centro Operativo.", "In data 30 marzo il vicesindaco Francesco Laudani, con un post su Facebook, ha precisato inoltre che \u00abil numero e la email di Assistenza alla popolazione per aiuti sono da oggi attivi per richiedere aiuti consistenti nella consegna di generi alimentari di prima necessit\u00e0 a coloro i quali non percepiscono nessun tipo di reddito da lavoro o aiuti (disoccupazione, reddito di cittadinanza, cassa integrazione ect)\u00bb."], "category": "Notizia Vera", "publish_date": "2020-04-02", "tags": ["coronavirus", "covid19"], "links": ["http://www.misericordiapedara.it/pag/protciv.html", "http://www.comune.pedara.ct.it/Avviso%20numeri%20attivi%20al%20COC.pdf", "http://www.comune.pedara.ct.it/index.htm", "https://www.facebook.com/photo.php?fbid=10217720431386722&set=a.1154216779783&type=3&theater"]}
{"url": "https://facta.news/notizia-falsa/2020/04/02/emergency-e-suoi-luoghi-del-covid-19-al-contrario-di-quanto-sostiene-il-testo-che-circola-su-whatsapp/", "title": "Emergency \u00e8 sui luoghi del Covid-19, al contrario di quanto sostiene il testo che circola su WhatsApp", "content": ["Il 2 aprile 2020 la redazione di Facta ha ricevuto una segnalazione tramite WhatsApp che chiede di verificare la fondatezza di un testo, circolato proprio sull\u2019app di messaggistica, che chiama in causa Emergency e il suo fondatore Gino Strada , accusati di essere rimasti lontani dai focolai di Covid-19.", "Dove sono \u00abi medici \u201csenza frontiere\u201d che fino a un mese fa si imbarcavano sulle navi ONG per 10mila euro al mese?\u00bb, \u00abDove [\u2026] sta il grande Gino Strada?\u00bb si chiede l\u2019autore del messaggio che si identifica come un medico di Torino e che sostiene che \u00abtutta sta gente a Bergamo non l\u2019hanno vista\u00bb.", "Il messaggio \u00e8 totalmente infondato.", "Proprio a Bergamo Emergency sta lavorando dal 24 marzo al fianco della Regione Lombardia per garantire l\u2019apertura di una struttura temporanea in grado di accogliere i pazienti affetti da Covid-19, con un team di 20 persone composto da medici, infermieri, fisioterapisti e logisti.", "I volontari di Emergency sono presenti anche nell\u2019ospedale di Brescia , fornendo supporto didattico e logistico ai medici, e a Milano , dove consegnano pasti caldi e beni di prima necessit\u00e0 ad anziani e persone in quarantena.", "Non solo Emergency, ma pi\u00f9 in generale il mondo della solidariet\u00e0 si \u00e8 mobilitato per l\u2019emergenza Covid-19, da Medici Senza Frontiere , che dal 9 marzo \u00e8 presente a Codogno con un\u2019equipe di 25 professionisti, a Fabrizio Gatti, volontario di Mediterranea che salvava i migranti e che oggi guida un\u2019ambulanza a Brescia."], "category": "Notizia Falsa", "publish_date": "2020-04-02", "tags": ["#verabot", "coronavirus", "coronavirus sars-cov-2", "covid19", "emergency"], "links": ["https://www.emergency.it/cosa-facciamo/risposta-covid/?gclid=EAIaIQobChMIvOuV5onK6AIVxoTVCh01-wLsEAAYASAAEgJmq_D_BwE", "https://www.emergency.it/chi-siamo/storia/", "https://www.emergency.it/comunicati-stampa/covid-19-emergency-a-bergamo-per-il-nuovo-ospedale-in-fiera/", "https://www.ilmitte.com/2020/04/coronavirus-cosa-sta-facendo-emergency-ora-ve-lo-spieghiamo/", "https://www.globalist.it/news/2020/03/23/i-medici-di-emergency-che-hanno-affrontato-ebola-in-aiuto-agli-ospedali-di-bergamo-e-brescia-2054918.html?www-globalist-it-pub=5ag8g273u8nvm6fmmt3u336f77", "https://www.emergency.it/comunicati-stampa/covid-19-emergency-al-fianco-del-comune-di-milano-nei-servizi-ai-vulnerabili-con-le-brigate-della-solidarieta/", "https://www.medicisenzafrontiere.it/news-e-storie/news/coronavirus-italia-codogno/", "https://mediterranearescue.org/news/coronavirus-mediterranea-gatti-brescia/"]}
{"url": "https://facta.news/notizia-falsa/2020/04/03/no-laglio-non-aiuta-ad-eliminare-il-nuovo-coronavirus/", "title": "No, l\u2019aglio non aiuta ad eliminare il nuovo coronavirus", "content": ["Il 2 aprile la redazione di Facta ha ricevuto una segnalazione tramite WhatsApp che chiede di verificare la fondatezza di questa dichiarazione: \u00abL\u2019aglio aiuta ad eliminare il virus Covid\u00bb.", "Questa notizia non ha alcun fondamento scientifico.", "Come chiarito dall\u2019Organizzazione mondiale della Sanit\u00e0 e dal Ministero della Salute a oggi non esiste ufficialmente una cura contro Covid-19, la malattia provocata dal nuovo coronavirus SARS-CoV-2.", "Nello specifico di possibili effetti benefici dell\u2019aglio contro il virus, l\u2019 Organizzazione mondiale della sanit\u00e0 (OMS), il Ministero della Salute e l\u2019 Istituto superiore di Sanit\u00e0 (ISS) hanno chiarito che si tratta di \u00abun alimento con alcune propriet\u00e0 antimicrobiche ma non ci sono evidenze di azione preventiva nei confronti del nuovo coronavirus\u00bb."], "category": "Notizia Falsa", "publish_date": "2020-04-03", "tags": ["#verabot", "aglio", "coronavirus", "coronavirus sars-cov-2", "covid19"], "links": ["https://www.who.int/emergencies/diseases/novel-coronavirus-2019/advice-for-public/myth-busters", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228", "https://www.who.int/emergencies/diseases/novel-coronavirus-2019/advice-for-public/myth-busters", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4276", "https://www.epicentro.iss.it/coronavirus/faq"]}
{"url": "https://facta.news/notizia-falsa/2020/04/03/no-il-mise-non-ha-comunicato-che-i-gestori-di-rete-chiedono-di-non-diffondere-video-se-non-strettamente-necessari/", "title": "No, il Mise non ha comunicato che \u201ci gestori di rete chiedono di non diffondere video se non strettamente necessari\u201d", "content": ["Il 26 marzo su Facebook \u00e8 stato pubblicato un post in cui si legge che il Ministero dello Sviluppo Economico (Mise) avrebbe diramato per via dell\u2019emergenza Covid-19 in Italia questo comunicato: \u00abI gestori di rete dati chiedono di non diffondere video se non strettamente necessari; ogni invio e ogni download attraverso i social, compreso WhatsApp, impegnano la rete impedendo il regolare funzionamento.", "Le reti stanno collassando: protezione civile, ospedali, scuole e aziende non riescono pi\u00f9 a scambiare dati\u00bb.", "Questa notizia non trova riscontro in nessuna testata nazionale e locale e in nessun comunicato ufficiale del Mise .\u00a0Si tratta quindi di una notizia frutto di fantasia."], "category": "Notizia Falsa", "publish_date": "2020-04-03", "tags": ["coronavirus", "coronavirus sars-cov-2", "covid19", "mise"], "links": ["https://www.facebook.com/antonio.arevalo/posts/10158103765956597", "https://www.mise.gov.it/index.php/it/comunicazioni"]}
{"url": "https://facta.news/notizia-falsa/2020/04/03/il-falso-cartello-del-comune-di-buccinasco-sui-runner-e-la-fine-della-pandemia/", "title": "Il falso cartello del Comune di Buccinasco sui runner e la fine della pandemia", "content": ["Il 2 aprile su Facebook \u00e8 stata pubblicata un\u2019 immagine in cui compare un cartello a sfondo giallo con una scritta nera in cui si legge: \u00abAvviso ai cittadini.", "Quanto \u00e8 vero iddio se quando finisce la pandemia non vi vedo correre vi prendo a calci in culo\u00bb.", "La foto \u00e8 accompagnata da un testo in cui si sostiene che il cartello sarebbe stato affisso nei parchi per decisione di Rino Pruiti, sindaco del comune di Buccinasco, in Lombardia.", "Questa notizia \u00e8 falsa, smentita dallo stesso sindaco del comune lombardo sulla propria pagina Facebook ."], "category": "Notizia Falsa", "publish_date": "2020-04-03", "tags": ["comune di buccinasco", "coronavirus", "coronavirus sars-cov-2", "covid19"], "links": ["https://www.facebook.com/photo.php?fbid=10216843862234460&set=gm.603564470502571&type=3&theater", "https://www.facebook.com/rino.pruiti/posts/10222308296404436"]}
{"url": "https://facta.news/immagine-modificata/2020/04/03/no-non-esiste-una-foto-che-ritrae-insieme-gli-ultimi-tre-papi/", "title": "No, non esiste una foto che ritrae insieme gli ultimi tre papi", "content": ["Il 27 gennaio \u00e8 tornata a circolare su Facebook un\u2019immagine che ritrae gli ultimi tre papi ascesi al soglio pontificio \u2013 nell\u2019ordine, Giovanni Paolo II, Benedetto XVI e Francesco \u2013 immortalati insieme, in quella che la didascalia descrive come \u00abuna foto unica\u00bb che in pochi hanno ricevuto.", "Si tratta di un fotomontaggio.", "La foto originale \u00e8 stata scattata nel 1985 e immortala l\u2019incontro tra Karol Wojtyla, eletto pontefice nel 1978 con il nome di Giovanni Paolo II, e Joseph Ratzinger, che nel 2005 gli sarebbe succeduto, assumendo il nome pontificale di Benedetto XVI.", "L\u2019uomo in mezzo a loro non \u00e8 per\u00f2 Jorge Bergoglio, come nella versione circolata sui social network e su WhatsApp, ma Edouard Gagnon , cardinale e arcivescovo canadese scomparso nel 2007.", "Il fraintendimento \u00e8 stato inizialmente generato da un tweet pubblicato dal giornalista filippino Harold Geronimo che, pur condividendo la foto reale, ha confuso Gagnon con l\u2019attuale sommo pontefice.", "La versione modificata ha iniziato invece a diffondersi nel 2014 ."], "category": "Immagine Modificata", "publish_date": "2020-04-03", "tags": ["benedetto xvi", "giovanni paolo ii", "papa francesco"], "links": ["https://www.facebook.com/photo.php?fbid=597183320365575&set=a.109938365756742.21884.100002217378576&type=1&theater", "http://www.vatican.va/content/john-paul-ii/it/homilies/1985/documents/hf_jp-ii_hom_19850525_concistoro-unico.html", "http://www.cicap.org/emilia/la-bufala-dei-3-papi/", "https://twitter.com/harold_geronimo/status/312064028639911936?s=20", "https://www.facebook.com/photo.php?fbid=597183320365575&set=a.109938365756742.21884.100002217378576&type=1&theater"]}
{"url": "https://facta.news/notizia-falsa/2020/04/03/no-non-sappiamo-se-il-nuovo-coronavirus-sparira-col-caldo/", "title": "No, non sappiamo se il nuovo coronavirus \u201csparir\u00e0\u201d col caldo", "content": ["Il 2 aprile la redazione di Facta ha ricevuto una segnalazione tramite WhatsApp che chiedeva di verificare la fondatezza di questa dichiarazione: \u00abIl coronavirus sparir\u00e0 col caldo\u00bb.", "Questa notizia \u00e8 a oggi priva di fondamento scientifico.", "L\u2019Organizzazione Mondiale della Sanit\u00e0 dichiara che il virus SARS-COV-2, responsabile della pandemia di Covid-19, pu\u00f2 essere trasmesso ovunque, anche in aree con clima caldo e umido.", "A differenza dell\u2019influenza stagionale insomma, che si affievolisce durante i mesi estivi, non possiamo ancora sapere come si comporter\u00e0 il patogeno, che rappresenta un ceppo virale nuovo e tutt\u2019ora oggetto di ricerca.", "Lo conferma anche il Centro europeo per la prevenzione e il controllo delle malattie (ECDC), in un documento dello scorso 25 marzo, che ribadisce l\u2019importanza delle misure di contenimento, isolamento, social distancing e chiusura delle scuole.", "Anche PolitiFact , sito di riferimento per il fact-checking negli Stati Uniti, ha affrontato in questi giorni la questione, sottolineando che possibili rallentamenti nella diffusione con l\u2019arrivo della stagione estiva potrebbero risultare dallo sviluppo dell\u2019immunit\u00e0 nei guariti e in seguito ai provvedimenti presi per il contenimento."], "category": "Notizia Falsa", "publish_date": "2020-04-03", "tags": ["coronavirus", "covid19", "salute&benessere", "sars-cov-2"], "links": ["https://www.who.int/emergencies/diseases/novel-coronavirus-2019/advice-for-public/myth-busters", "https://www.ecdc.europa.eu/sites/default/files/documents/RRA-seventh-update-Outbreak-of-coronavirus-disease-COVID-19.pdf", "https://www.politifact.com/article/2020/mar/30/will-coronavirus-wilt-summer-heat-maybe-dont-count/"]}
{"url": "https://facta.news/fuori-contesto/2020/04/06/covid-19-no-questo-video-non-mostra-un-mercato-in-cina/", "title": "Covid-19: no, questo video non mostra un mercato in Cina", "content": ["Il 6 aprile 2020 la redazione di Facta ha ricevuto una segnalazione, tramite WhatsApp, che chiede di verificare se un video, che mostra un mercato con dei banconi pieni di animali (tra cui serpenti, pollame e cani) in vita, morti o con parti di corpo di essi, proviene dalla Cina, dove la diffusione del nuovo coronavirus SARS-CoV-2 ha avuto inizio.", "Il video \u00e8 reale ma mostra in realt\u00e0 un mercato in Indonesia, non in Cina.", "Come ha verificato il sito di fact-checking AFP factuel lo stesso video \u00e8 stato pubblicato il 19 luglio 2019 su Youtube e mostra un mercato sull\u2019isola di Sulawesi, in Indonesia, dove le condizioni di macellazione degli animali sono state al centro di forti critiche ."], "category": "Fuori Contesto", "publish_date": "2020-04-06", "tags": ["#verabot", "coronavirus", "coronavirus sars-cov-2", "covid19"], "links": ["https://factuel.afp.com/ce-marche-nest-pas-celui-ou-est-apparu-le-coronavirus-en-chine-mais-un-marche-indonesien", "https://www.youtube.com/watch?v=bDvXy6YlPOc", "http://www.francesoir.fr/actualites-societe-lifestyle/indonesie-emoi-apres-une-video-de-chiens-abattus-sur-des-marches"]}
{"url": "https://facta.news/notizia-falsa/2020/04/06/covid-19-la-falsa-notizia-che-i-supermercati-offrono-buoni-da-200-e/", "title": "I supermercati non offrono buoni da 200\u20ac per l\u2019emergenza Covid-19", "content": ["Il 6 aprile 2020 la redazione di Facta ha ricevuto una segnalazione tramite WhatsApp che chiede di verificare se \u00e8 vera la notizia secondo cui, a causa dell\u2019emergenza Covid-19, i supermercati offrono buoni da 200\u20ac.", "All\u2019interno del messaggio che circola sull\u2019app di messaggistica viene linkato un url con l\u2019invito a cliccarci sopra per ottenere uno dei presunti buoni.", "Questa notizia \u00e8 falsa, smentita anche dalla Polizia Postale.", "Le forze dell\u2019ordine hanno inoltre avvertito gli utenti che il sito indicato nel messaggio in realt\u00e0 raccoglie \u00abdati personali per altri scopi e non eroga nessun tipo di buono spesa\u00bb."], "category": "Notizia Falsa", "publish_date": "2020-04-06", "tags": ["#verabot", "coronavirus", "coronavirus sars-cov-2", "covid19", "supermercati"], "links": []}
{"url": "https://facta.news/notizia-falsa/2020/04/06/no-il-video-con-i-cadaveri-nei-sacchi-neri-non-e-stato-girato-in-un-ospedale-italiano/", "title": "No, il video con i cadaveri nei sacchi neri non \u00e8 stato girato in un ospedale italiano", "content": ["A partire dal 2 aprile la redazione di Facta ha ricevuto via Whatsapp numerose segnalazioni che chiedevano di verificare la natura di un video diventato virale che mostrerebbe, secondo le persone che propagano la catena, quello che succede all\u2019ospedale di Bergamo oppure in quello di Brescia durante l\u2019emergenza Covid-19 .", "Nel filmato, girato con uno smartphone in verticale, una persona si aggira per le corsie di quello che in effetti ha le sembianze di un ospedale, sommerse da decine e decine di sacchi neri che sembrano contenere dei cadaveri.", "L\u2019audio del video che abbiamo ricevuto, che dura poco meno di un minuto, non riporta commenti da parte dell\u2019autore, ma solo i suoi passi tra le corsie e la voce di un altoparlante poco chiara in lontananza.", "Il messaggio veicolato da questa catena \u00e8 falso.", "Il video riprende fatti reali, e i corpi sono di persone decedute durante l\u2019epidemia di Covid-19, ma le riprese non sono state girate in Italia ad aprile 2020.", "Come ricostruito da diversi siti di fact-checking italiani e internazionali ( qui , qui e qui ), attraverso un confronto tra i fotogrammi e foto in rete, dei nomi dei defunti riportati sui sacchi e di tweet di giornalisti stranieri e relativi commenti, la struttura sanitaria del video in questione si trova nella citt\u00e0 di Guayaquil, in Ecuador.", "Non \u00e8 un segreto che l\u2019Ecuador, e Guayaquil in particolare, stiano vivendo una situazione particolarmente drammatica a causa dell\u2019epidemia, e il problema dello smaltimento dei cadaveri \u00e8, purtroppo, una realt\u00e0 ben nota alla stampa internazionale.", "Oltre che in Italia, il video si \u00e8 gi\u00e0 diffuso anche in altri paesi con attribuzioni diverse e improvvisate a seconda della destinazione.", "Lo stesso video decontestualizzato \u00e8 circolato anche in Spagna, in America Latina e negli Stati Uniti.", "Lo scorso 2 aprile un ospedale di New York ha dovuto prendere pubblicamente le distanze con un tweet di smentita rivolto ai cittadini: \u00abSiamo profondamente turbati da questo video.", "La parte del video che riprende lo spazio dell\u2019obitorio NON \u00e8 assolutamente stata girata all\u2019interno del nostro obitorio\u00bb."], "category": "Notizia Falsa", "publish_date": "2020-04-06", "tags": ["#verabot", "coronavirus", "covid19", "salute&benessere", "sars-cov-2"], "links": ["https://facta.news/tag/covid19/", "https://www.open.online/2020/04/03/coronavirus-un-video-mostra-i-cadaveri-ammassati-a-terra-nellospedale-di-bergamo-no-fatto-in-ecuador/", "https://www.bufale.net/la-bufala-del-video-dei-cadaveri-nei-sacchi-neri-a-bergamo/", "https://maldita.es/malditobulo/2020/04/05/video-cadaveres-guayaquil-hospital-ecuador-madrid-nueva-york/", "https://www.nytimes.com/2020/04/14/world/americas/coronavirus-Ecuador-guayaquil.html", "https://edition.cnn.com/2020/04/03/americas/guayaquil-ecuador-overwhelmed-coronavirus-intl/index.html", "https://twitter.com/northwellhealth/status/1245829613705547779?s=21"]}
{"url": "https://facta.news/notizia-falsa/2020/04/03/no-napolitano-a-fine-mese-non-prende-96-mila-euro-di-pensione/", "title": "No, Napolitano a fine mese non prende 96 mila euro di pensione", "content": ["Il 23 marzo su Facebook \u00e8 stata pubblicata un\u2019 immagine che mostra l\u2019ex presidente della Repubblica Giorgio Napolitano e una scritta in cui si legge: \u00abFine mese prende 96 mila euro di pensione e\u2019 qui la gente non pu\u00f2 fare la spesa\u00bb.", "In un anno, quindi, Napolitano percepirebbe una pensione di oltre un milione di euro.", "Questa notizia non trova riscontro in nessuna testata nazionale e locale e in nessun comunicato ufficiale.", "Si tratta quindi di una notizia priva di fondamento.", "Durante gli anni della sua presidenza (dal 2006 al 2015), Napolitano aveva ricevuto un\u2019indennit\u00e0 di 239.181 euro lordi all\u2019anno .", "\u00c8 impensabile quindi che l\u2019ex presidente della Repubblica potesse percepire una pensione quadrupla rispetto al suo compenso.", "Nel 2015, inoltre, il Fatto Quotidiano aveva riportato che Napolitano prendeva una pensione di 15 mila euro al mese, cio\u00e8 poco meno di 200 mila euro all\u2019anno.", "Infine, nel 2019, l\u2019ex presidente della Repubblica ha dichiarato un reddito imponibile di 121 mila euro."], "category": "Notizia Falsa", "publish_date": "2020-04-03", "tags": ["giorgio napolitano"], "links": ["https://www.facebook.com/photo.php?fbid=1026171924436019&set=a.111886459197908&type=3&theater", "http://www.senato.it/leg/18/BGT/Schede/Attsen/00001672.htm", "https://pagellapolitica.it/bufale/show/732/notizia-falsa-giorgio-napolitano-e-gli-880-mila-euro-allanno", "http://presidenti.quirinale.it/elementi/Continua.aspx?tipo=Comunicato&key=16464", "https://www.ilfattoquotidiano.it/2015/01/13/napolitano-pensione-dorata-dal-maggiordomo-chaffeur-allufficio-100-mq/1336887/", "http://www.senato.it/application/xmanager/projects/leg18/file/repository/documentaz_patr_17/2019/Napolitano_2019.pdf"]}
{"url": "https://facta.news/notizia-falsa/2020/04/06/linps-e-il-bonus-studenti-di-600-euro-nel-decreto-cura-italia-notizia-falsa/", "title": "L\u2019INPS e il bonus studenti da 600 euro nel decreto Cura Italia: notizia falsa", "content": ["Il 3 aprile su Facebook \u00e8 stata pubblicata l\u2019immagine di un testo dove si legge che sarebbe prevista la possibilit\u00e0 di richiedere all\u2019INPS \u00abda parte degli studenti di et\u00e0 compresa tra i 15 e i 20 anni\u00bb alla data del decreto del presidente del consiglio dei ministri (DPCM) del 22 marzo 2020 \u00abun\u2019indennizzo di 600 euro per ogni mese di quarantena\u00bb dovuto all\u2019emergenza Covid-19.", "Questa \u00e8 una notizia falsa, smentita dallo stesso Istituto nazionale della previdenza sociale.", "L\u2019INPS spiega infatti che nel decreto \u201c Cura Italia \u201d, citato nel messaggio, non \u00e8 previsto alcun bonus studenti."], "category": "Notizia Falsa", "publish_date": "2020-04-06", "tags": ["#verabot", "coronavirus", "coronavirus sars-cov-2", "covid19", "inps"], "links": ["https://www.facebook.com/mariadomenica.demitri/posts/2971154479612036", "http://www.governo.it/it/articolo/coronavirus-firmato-il-dpcm-22-marzo-2020/14363", "http://www.governo.it/it/articolo/coronavirus-firmato-il-dpcm-22-marzo-2020/14363", "https://twitter.com/INPS_it/status/1246171159097417737?ref_src=twsrc%5Etfw"]}
{"url": "https://facta.news/notizia-falsa/2020/04/06/no-nei-primi-tre-mesi-del-2020-non-ci-sono-stati-meno-morti-rispetto-allo-stesso-periodo-dellanno-precedente/", "title": "No, nei primi tre mesi del 2020 non ci sono stati meno morti rispetto allo stesso periodo dell\u2019anno precedente", "content": ["Il 6 aprile la redazione di Facta ha ricevuto una segnalazione via WhatsApp che chiede di verificare il dato relativo ai decessi in Italia nel primo trimestre del 2020, che secondo un\u2019immagine circolata sull\u2019app di messaggistica sarebbero inferiori a quelli dell\u2019anno precedente, nonostante l\u2019incremento dovuto all\u2019emergenza Covid-19.", "\u00abVivere sopraffatti dalla paura significa essere morti dentro\u00bb si legge nel testo dell\u2019immagine, che precede una tabella in cui vengono snocciolati i presunti dati sulla mortalit\u00e0 in Italia: 165.367 sarebbero i morti nel primo trimestre del 2020, a fronte dei 185.967 dello stesso periodo, ma nel 2019.", "Una diminuzione di 20mila unit\u00e0, dunque, che porta l\u2019autore a concludere: \u00abOccorre isolare gli ansiosi e i sopraffatti dai media, essi abbassano il sistema immunitario sociale\u00bb.", "La notizia \u00e8 falsa.", "Le uniche informazioni attendibili sulla mortalit\u00e0 nel nostro Paese sono fornite dall\u2019Istat, che il 1 aprile ha pubblicato una serie di dati parziali sull\u2019andamento dei decessi dal primo gennaio al 21 marzo 2020.", "Si tratta di dati non esaustivi, riferiti ad appena 1.084 dei 5.866 comuni inseriti nel database Anpr, che a loro volta rappresentano il 75 per cento del totale dei comuni italiani.", "Come riferisce la stessa Istat nella nota esplicativa pubblicata a margine, non si tratta di un campione rappresentativo, ma bens\u00ec di una \u00abselezione\u00bb.", "Pur con tutte le cautele del caso, la tavola sintetica fornita dall\u2019Istat restituisce un dato molto netto: nei 1.084 comuni presi in esame, il numero di morti nell\u2019arco di tempo tra il primo gennaio e il 21 marzo \u00e8 passato dai 33.575 del 2019 ai 40.244 del 2020.", "Una differenza di 6.669 unit\u00e0 che secondo la stessa Istat potrebbe essere stata persino mitigata dai numeri di gennaio e febbraio, quando \u00abi decessi erano stati inferiori al numero medio osservato nello stesso periodo nel 2015-2019\u00bb.", "Osservando i dati che vanno dal primo al 21 marzo, infatti, il numero di decessi appare pi\u00f9 che raddoppiato, passando dagli 8.054 del 2019 ai 16.216 del 2020, con incrementi che vanno fino al 1.800 per cento nei comuni del bergamasco.", "I\u00a0 numeri presentati nell\u2019immagine circolata su WhatsApp sono invece estrapolati dal sito ItaliaOra , che nella sezione relativa al meccanismo di elaborazione chiarisce: \u00abIl meccanismo delle statistiche in tempo reale \u00e8 basato su un algoritmo proprietario che elabora i dati pi\u00f9 recenti a disposizione insieme al tasso di cambiamento stimato e le proiezioni generate dai nostri modelli per calcolare il numero da visualizzare sulla pagina al millisecondo\u00bb.", "Si tratta dunque di proiezioni, generate da un algoritmo e basate sugli stessi dati Istat, che tuttavia non tengono conto del \u2013 seppur parziale \u2013 ultimo aggiornamento datato 1 aprile."], "category": "Notizia Falsa", "publish_date": "2020-04-06", "tags": ["#verabot", "coronavirus", "coronavirus sars-cov-2", "covid19", "istat"], "links": ["https://www.istat.it/it/archivio/240401", "https://www.istat.it/it/files//2020/03/Decessi_2020_Nota.pdf", "https://www.istat.it/it/files//2020/03/dati-comunali-settimanali-ANPR-1.zip", "https://www.istat.it/it/files//2020/03/Tavola-sintetica-decessi.xlsx", "https://www.italiaora.org/", "https://www.italiaora.org/chi-siamo/"]}
{"url": "https://facta.news/notizia-falsa/2020/04/06/bill-gates-non-ha-predetto-il-nuovo-coronavirus/", "title": "Bill Gates non ha predetto il nuovo coronavirus", "content": ["Negli ultimi giorni \u00e8 tornata a circolare una notizia di cui ci eravamo gi\u00e0 occupati in passato: un presunto legame tra Bill Gates e il nuovo coronavirus.", "Come avevamo visto qualche mese fa, si tratta di una notizia falsa.", "Il 31 gennaio su Facebook \u00e8 stato pubblicato uno status in cui si legge: \u00abLa fondazione di Bill Gates predisse il Coronavirus: \u201cL\u2019evento 201 provocher\u00e0 65 milioni di morti\u201d\u00bb.", "Allo status \u00e8 allegata un\u2019immagine che mostra Bill Gates con in mano delle provette e un testo in cui viene riportato che la Bill e Melinda Gates Foundation alla fine del 2019 aveva ospitato un\u2019esercitazione che simulava una pandemia causata dal coronavirus.", "La fondazione finanzierebbe poi \u00abanche il gruppo [ ndr il Pirbright Institute] che possiede il brevetto per il virus mortale e che sta lavorando a un vaccino per risolvere la crisi\u00bb.", "Questa notizia \u00e8 fuorviante.", "La fondazione Bill & Melinda Gates non ha predetto il nuovo coronavirus\u00a0SARS-CoV-2.", "Andiamo con ordine.", "A ottobre 2019 il Johns Hopkins Center for Health Security , il World Economic Forum e la Bill & Melinda Gates Foundation hanno ospitato a New York un\u2019esercitazione virtuale chiamata \u201c Event 201 \u201d in cui \u00e8 stata simulata una pandemia globale di coronavirus.", "L\u2019obiettivo era sottolineare la necessit\u00e0 di una cooperazione globale pubblica e privata per contrastare gli impatti economici e sociali di gravi pandemie.", "Con un comunicato il Johns Hopkins Center for Health Security ha successivamente chiarito che durante l\u2019esercitazione non \u00e8 stata fatta nessuna previsione circa la reale diffusione di un virus potenzialmente mortale e che i dati utilizzati per modellare una pandemia immaginaria di coronavirus non corrispondono a quelli reali del nuovo coronavirus\u00a0SARS-CoV-2.", "Come spiega infatti anche il Ministero della Salute italiano, i coronavirus sono un\u2019ampia famiglia di virus respiratori che possono causare malattie da lievi a moderate, dal comune raffreddore a sindromi respiratorie come la MERS (sindrome respiratoria mediorientale) e la SARS (sindrome respiratoria acuta grave).", "Inoltre, il brevetto del Pirbright Institute \u00e8 relativo a due virus che fanno parte della famiglia dei coronavirus che colpiscono gli animali e che, anche in questo caso, non c\u2019entrano nulla con il nuovo coronavirus.", "Lo stesso Pirbright Institute ha chiarito che il suo brevetto riguarda \u00ablo sviluppo di una forma indebolita del coronavirus che potrebbe essere potenzialmente utilizzata come vaccino per prevenire le malattie respiratorie negli uccelli e in altri animali\u00bb, che attualmente non ha a che fare con i coronavirus umani.", "Infine, questo lavoro non \u00e8 stato finanziato dalla fondazione Bill & Melinda Gates ."], "category": "Notizia Falsa", "publish_date": "2020-04-06", "tags": ["#verabot", "bill gates", "coronavirus", "coronavirus sars-cov-2", "covid19"], "links": ["https://www.facebook.com/photo.php?fbid=2536809369761305&set=a.110770439031889&type=3&theater", "https://www.gatesfoundation.org/", "http://www.centerforhealthsecurity.org/event201/191017-press-release.html", "http://www.centerforhealthsecurity.org/newsroom/center-news/2020-01-24-Statement-of-Clarification-Event201.html", "http://www.salute.gov.it/portale/malattieInfettive/dettaglioFaqMalattieInfettive.jsp?lingua=italiano&id=228", "https://www.pirbright.ac.uk/news/2020/01/pirbright%E2%80%99s-livestock-coronavirus-research-%E2%80%93-your-questions-answered"]}
{"url": "https://facta.news/fuori-contesto/2020/04/06/il-video-del-daino-che-corre-in-riva-al-mare-non-e-stato-girato-a-viareggio-nel-2020/", "title": "Il video del daino che corre in riva al mare non \u00e8 stato girato a Viareggio nel 2020", "content": ["Il 6 aprile la redazione di Facta ha ricevuto la richiesta via WhatsApp di verificare l\u2019autenticit\u00e0 di un video raffigurante un daino che corre solitario in riva al mare.", "Stando a quanto riportato da chi ci ha segnalato il contenuto, il video sarebbe stato invitato indicando che l\u2019episodio si \u00e8 verificato a Viareggio (Lucca) nell\u2019aprile 2020.", "Il video \u00e8 reale ma la notizia \u00e8 falsa.", "Non si tratta di una scena che si \u00e8 verificata a Viareggio ad aprile 2020.", "Il video originale risale al 1993 ed \u00e8 stato girato nelle Lande francesi dal filmmaker Anthony Martin, al tempo impegnato nella realizzazione di un documentario intitolato \u201cLe 4 stagioni del cervo\u201d.", "Non \u00e8 la prima volta che il filmato compare in rete a corredo di presunti avvistamenti italiani: il daino aveva gi\u00e0 fatto la sua apparizione nel 2017 , a Grosseto, e l\u2019anno seguente tra le onde di Piscinas , nel sud della Sardegna."], "category": "Fuori Contesto", "publish_date": "2020-04-06", "tags": ["daino"], "links": ["https://www.facebook.com/AnthonyMartin.AuteurRealisateur/videos/vb.100008072764366/1676079492671127/?type=3", "https://www.ilgiunco.net/2017/08/12/la-bufala-del-cerbiatto-che-fa-il-bagno-a-cala-di-forno-il-video-e-stato-girato-in-francia/", "https://www.cagliaripad.it/348901/impazza-di-nuovo-il-video-del-cervo-che-gioca-tra-le-onde-di-piscinas-ma-e-una-bufala/"]}
{"url": "https://facta.news/notizia-falsa/2020/04/06/non-e-vero-che-centinaia-di-uccelli-sono-caduti-dal-cielo-durante-lattivazione-sperimentale-della-rete-5g/", "title": "Non \u00e8 vero che centinaia di uccelli sono caduti dal cielo durante l\u2019attivazione sperimentale della rete 5G", "content": ["Il 6 aprile il team di Facta ha ricevuto una segnalazione via WhatsApp di un messaggio in cui veniva chiesta la verifica di un articolo dal titolo: \u201cCentinaia di uccelli cadono dal cielo durante l\u2019attivazione sperimentale della rete 5G\u201d.", "Nell\u2019articolo si parla della tecnologia 5G e, seguendo un link presente all\u2019interno del testo, si risale ad un filmato pubblicato su YouTube a novembre 2018.", "Il video \u00e8 accompagnato da questa didascalia: \u00abun centinaio di uccelli cadono dal cielo durante una sperimentazione della rete 5g nei Paesi Bassi\u00bb.", "Questa notizia \u00e8 falsa.", "Come ha ricostruito il sito di fact-checking Snopes . com tra venerd\u00ec 19 ottobre e sabato 3 novembre 2018 sono stati trovati morti 337 uccelli in un parco a L\u2019Aia nei Paesi Bassi.", "Il 5 novembre dello stesso anno un blog cospirazionista aveva collegato quelle morti a una sperimentazione della tecnologia 5G effettuata a L\u2019Aia.", "Uno di questi test si \u00e8 effettivamente svolto in un\u2019area vicino a quella dove sono stati trovati gli uccelli morti ma \u00e8 successo cinque mesi prima, il 28 giugno 2018 .", "Non sono stati trovati quindi elementi che stabiliscono un nesso causale tra quel test, svoltosi a giugno, e le morti di uccelli di ottobre/novembre."], "category": "Notizia Falsa", "publish_date": "2020-04-06", "tags": ["#verabot", "5g", "covid19"], "links": ["https://www.webnews.it/speciale/5g/", "https://www.youtube.com/watch?time_continue=19&v=ah8Bpg6ep1k", "https://www.snopes.com/fact-check/5g-cellular-test-birds/", "https://web.archive.org/web/20181113210548/https://www.healthnutnews.com/hundreds-of-birds-dead-during-5g-experiment-in-the-hague-the-netherlands/", "https://www.telecompaper.com/news/huawei-demos-live-5g-network-in-netherlands--1250567"]}
{"url": "https://facta.news/fuori-contesto/2020/04/06/litalia-non-sta-ammassando-cadaveri-in-fosse-comuni-il-filmato-che-circola-proviene-da-un-film/", "title": "L\u2019Italia non sta ammassando cadaveri in fosse comuni, il filmato che circola proviene da un film", "content": ["Il 26 marzo su Facebook \u00e8 stato pubblicato un video che mostra dei cadaveri, avvolti in sacchi bianchi e neri, scaricati gi\u00f9 da un camion, in quella che appare come una fossa comune.", "Lo stesso video \u00e8 circolato anche su WhatsApp ed \u00e8 stato segnalato il 6 aprile 2020 a Facta .", "Sul video, particolarmente condiviso da utenti di lingua araba, compare una scritta in sovrimpressione che recita \u00able condizioni dell\u2019Italia\u00bb e \u00abper favore, restate a casa, salvate delle vite\u00bb.", "Il riferimento \u00e8 all\u2019emergenza di Covid-19 che secondo gli autori del video avrebbe prodotto in Italia un numero di morti tale da rendere necessaria la creazione di massicci luoghi di sepoltura.", "Questa notizia \u00e8 falsa, il video \u00e8 reale ma non mostra una scena verificatasi in Italia a causa della diffusione del nuovo coronavirus.", "Il video \u00e8 in realt\u00e0 tratto da un film.", "Attraverso una ricerca inversa per immagini, infatti, \u00e8 possibile risalire alla fonte originale del filmato: si tratta della produzione americana \u201cPandemic \u2013 Il virus della marea\u201d , che immagina le conseguenze di un virus diffusosi nell\u2019area di Los Angeles e da l\u00ec in tutto il mondo.", "Il film \u00e8 andato in onda negli Stati Uniti a maggio 2007 ed \u00e8 stato trasmesso su Canale 5 tre mesi pi\u00f9 tardi."], "category": "Fuori Contesto", "publish_date": "2020-04-06", "tags": ["#verabot", "coronavirus", "coronavirus sars-cov-2", "covid19"], "links": ["https://www.facebook.com/johamir.tomas.1/posts/648848092515554", "https://www.imdb.com/title/tt0802821/"]}
{"url": "https://facta.news/notizia-satirica/2020/04/07/vincenzo-de-luca-non-ha-risposto-a-salvini-che-chi-si-contagia-in-chiesa-verra-curato-con-le-preghiere/", "title": "Vincenzo De Luca non ha risposto a Salvini che \u00abchi si contagia in Chiesa verr\u00e0 curato con le preghiere\u00bb", "content": ["Il 6 aprile su Facebook \u00e8 stata pubblicata un\u2019 immagine che mostra una foto di Vincenzo De Luca \u2013 governatore della Regione Campania \u2013 e una sua presunta dichiarazione in risposta a quanto sostenuto da Matteo Salvini.", "Nei giorni scorsi il leader della Lega ha proposto di permettere \u2013 nonostante l\u2019emergenza coronavirus e le misure di distanziamento stabilite per ostacolare la diffusione di Covid-19 nel nostro Paese \u2013 di celebrare all\u2019interno delle chiese la messa di Pasqua, rispettando le debite distanze di sicurezza e con gli ingressi contingentati in chiesa.", "Stando a quanto riportato nell\u2019immagine condivisa sui social network, De Luca avrebbe commentato la proposta di Salvini dichiarando: \u00abChi si contagia andando in chiesa verr\u00e0 curato solo con le preghiere\u00bb.", "Questa dichiarazione non trova riscontro in nessuna testata nazionale e locale, in nessun comunicato ufficiale e in nessuno dei profili ufficiali sui social netwkork di De Luca ( qui , qui e qui ).", "Si tratta quindi di una notizia frutto di fantasia.", "Il virgolettato erroneamente attribuito al governatore della Regione Campania ha come fonte originaria Lercio , un sito satirico, come si pu\u00f2 verificare qui ."], "category": "Notizia Satirica", "publish_date": "2020-04-07", "tags": ["#verabot", "coronavirus sars-cov-2", "covid19", "matteo salvini", "nuovo coronavirus", "vincenzo de luca"], "links": ["https://www.facebook.com/photo.php?fbid=10221481565378362&set=basw.AbomQlktANNiimahr9MP3mLMvY1sUqdBtJekdb4JIpEJ0PSbav51lTEbJTyoz6Ts_BTFqlQmciUPH9WxP8148wgBcRJlqHSxJvI6prfEzCMpmIrOOdaG6yG2bMigh3IcVg7YupbSmADzSN8nnX78aQCSE1Drs1jKh9YMmYiW24w3CL4hpV3sRj5uAjPc-zunuVvRiNheaWWOdGcvjjvCCVttjKp5E2hbksh_sfpmb6JoFA.2849140858498908.3530228696993935.10221481565378362.10216914662282505.3441382745889208.3158775727487110.1608826455936571.1439222289594427.10222241543533523&type=1&theater", "https://www.tgcom24.mediaset.it/politica/coronavirus-salvini-riaprire-le-chiese-per-messa-di-pasqua_16942553-202002a.shtml", "https://www.facebook.com/vincenzodeluca.it/", "https://twitter.com/vincenzodeluca?lang=en", "https://www.instagram.com/vincenzodeluca/", "https://www.lercio.it/coronavirus-de-luca-chi-si-contagia-andando-in-chiesa-verra-curato-solo-con-le-preghiere/", "https://twitter.com/lercionotizie/status/1243552114049155073?ref_src=twsrc%5Etfw"]}
{"url": "https://facta.news/fuori-contesto/2020/04/07/no-la-foto-che-mostra-degli-uccelli-morti-a-terra-non-e-stata-scattata-a-trieste-e-non-riguarda-il-5g/", "title": "No, la foto che mostra degli uccelli morti a terra non \u00e8 stata scattata a Trieste e non riguarda il 5G", "content": ["Il 5 aprile su Facebook \u00e8 stata pubblicata una foto scattata di notte che mostra i cadaveri di numerosi uccelli per strada e sui marciapiedi.", "L\u2019immagine \u00e8 accompagnata da un commento in cui si sostiene che la scena si sarebbe verificata a Trieste (Friuli Venezia Giulia) e si ipotizza un collegamento con la sperimentazione della tecnologia 5G .", "Questa notizia \u00e8 falsa.", "La foto \u00e8 vera ma non \u00e8 stata scattata a Trieste ad aprile 2020 e la tecnologia 5G non c\u2019entra nulla con la morte degli uccelli.", "L\u2019immagine mostra una scena verificatesi a Roma, in via del Policlinico, nella serata del 4 febbraio scorso, come si pu\u00f2 verificare qui .", "Come riportato da diverse testate nazionali e locali ( qui , qui , qui e qui ) la sera del 4 febbraio forti raffiche di vento avevano fatto cadere un albero lungo via del Policlinico (Roma).", "Nello schianto numerosi uccelli, che avevano nidificato sui rami, erano rimasti a terra e in parte erano morti.", "Il 6 febbraio il Centro Recupero Fauna Selvatica \u2013 LIPU (Lega Italiana Protezione Uccelli) di Roma in una nota aveva spiegato l\u2019accaduto: \u00ab L\u2019ipotesi pi\u00f9 probabile \u00e8 che il vento, molto forte, che stava gi\u00e0 facendo ondeggiare i rami dell\u2019albero, ha fatto perdere il senso dell\u2019orientamento alle centinaia di animali che dormivano posati su di esso e probabilmente non hanno percepito che stavano cadendo insieme all\u2019albero.", "Se consideriamo anche che era buio e che gli animali stavano comunque dormendo \u00e8 normale che siano stati presi di sorpresa da un evento cos\u00ec inaspettato.", "Tutti gli esemplari arrivati e quelli deceduti sul posto presentavano lesioni o ferite traumatiche, nessuno presentava sintomi da intossicazione o avvelenamento e anzi tutti, a parte le lesioni, erano in perfetto stato di salute anche perch\u00e9 si stanno accingendo a partire per la migrazione che li porter\u00e0 a riprodursi in nord Europa \u00bb."], "category": "Fuori Contesto", "publish_date": "2020-04-07", "tags": ["#verabot", "5g"], "links": ["https://www.facebook.com/photo.php?fbid=3737660069640026&set=gm.1495312507313208&type=3&theater", "https://www.webnews.it/speciale/5g/", "http://www.romatoday.it/cronaca/ferito-albero-caduto-4-febbraio-2020-.html?fbclid=IwAR3J2XreDjzEEhdNfJMaOkyJhDhXXjZpcKZJFqHnr1YZYMTlXdIOk6W_cwQ", "https://www.ilmessaggero.it/roma/news/vento_roma_albero_cade_policlinico_cosa_sta_accadendo_oggi_4_febbraio_2020-5029009.html", "https://roma.repubblica.it/cronaca/2020/02/04/news/maltempo-247600218/", "https://roma.fanpage.it/roma-cade-un-albero-a-causa-del-vento-fortissimo-e-travolge-un-passante-ferito/", "https://roma.corriere.it/notizie/cronaca/20_febbraio_04/roma-platano-cade-un-passante-viale-policlinico-c7521f8e-477d-11ea-bec1-6ac729c309c6.shtml?refresh_ce-cp", "https://www.facebook.com/pg/CRFS-Lipu-Roma-269703516038/about/?ref=page_internal", "https://www.crfslipuroma.it/index.php/eventi-crfs-lipu-roma/news/210-strage-di-storni-a-roma-cosa-e-successo.html"]}
{"url": "https://facta.news/fuori-contesto/2020/04/07/boris-johnson-e-in-terapia-intensiva-non-a-fare-la-spesa-nei-pressi-di-londra/", "title": "Boris Johnson \u00e8 in terapia intensiva, non a fare la spesa a Londra", "content": ["Marted\u00ec 7 aprile la redazione di Facta ha ricevuto numerose richieste di chiarimento circa le reali condizioni del primo ministro britannico Boris Johnson, anche alla luce di un video che lo ritrarrebbe mentre fa la spesa in un minimarket di Kilburn, in zona 2 a Londra.", "Boris Johnson \u00e8 attualmente ricoverato nel reparto di terapia intensiva del St. Thomas Hospital, a Londra, e il video circolato in queste ore risale almeno al 2016, quando Johnson occupava la carica di sindaco di Londra.", "La notizia del peggioramento \u00e8 stata comunicata ufficialmente poco dopo le ore 20 di luned\u00ec 6 aprile, quando da Downing Street (luogo di residenza di Johnson) hanno fatto sapere che il primo ministro \u00e8 cosciente, necessita di ossigeno, ma non \u00e8 attualmente collegato a un respiratore artificiale.", "Nelle ore immediatamente successive all\u2019annuncio, sui social media \u00e8 stato diffuso un video di 2 minuti e 37 secondi, in cui si vede Boris Johnson fare la spesa in un negozio etnico di Kilburn (nord-ovest di Londra), scattare qualche selfie e allontanarsi in bicicletta.", "Il filmato originale \u00e8 intitolato \u201cBoris Johnson shopping from grocery store\u201d ed \u00e8 stato pubblicato su Youtube il 5 aprile 2020.", "L\u2019uomo immortalato nel video \u00e8 realmente Boris Johnson, seppur nascosto da un cappello e da un pesante giaccone, ma le riprese sono state effettuate almeno quattro anni prima, come testimonia la voce fuori campo che al minuto 1.04 lo definisce \u00abLondon Mayor\u00bb.", "Boris Johnson ha infatti ricoperto il ruolo di sindaco di Londra dal 2008 al 2016."], "category": "Fuori Contesto", "publish_date": "2020-04-07", "tags": ["boris johnson", "coronavirus", "covid19", "uk"], "links": ["https://www.youtube.com/watch?v=aKZZuC0kLJY", "https://www.repubblica.it/esteri/2020/04/06/news/coronavirus_regno_unito_boris_johnson_ospedale_salute-253321253/?ref=search", "https://www.gov.uk/government/news/statement-from-downing-street-6-april-2020", "https://www.facebook.com/tatsu/videos/10157878644359342", "https://www.facebook.com/HealingwithNeo/videos/2631298260525518/", "https://www.youtube.com/watch?v=aKZZuC0kLJY"]}
{"url": "https://facta.news/notizia-falsa/2020/04/07/no-la-tabella-con-i-sintomi-da-covid-19-non-e-stata-diffusa-dalla-croce-rossa-italiana/", "title": "No, la tabella con i sintomi da Covid-19 non \u00e8 stata diffusa dalla Croce Rossa Italiana", "content": ["Il 7 aprile \u00e8 stato segnalato via WhatsApp alla redazione di Facta che circola sull\u2019app di messaggistica un\u2019immagine che mostra una tabella in cui vengono elencati i sintomi da Covid-19.", "Stando a quanto riportato, la tabella sarebbe stata condivisa dalla Croce Rossa Italiana.", "Di questa notizia ci siamo occupati gi\u00e0 a marzo 2020 quando su Facebook era stata pubblicata la stessa immagine.", "Questa notizia \u00e8 falsa.", "La Croce Rossa Italiana, contattata da Facta a marzo 2020, ha infatti smentito di aver diffuso un simile contenuto e specificato che i contenuti ufficiali vengono pubblicati solo sui canali ufficiali: il sito (dove si trova anche una sezione specifica sull\u2019emergenza Coronavirus) e le pagine social ( qui , qui , qui ).", "Circa i sintomi mostrati da una persona affetta da Covid-19, rimandiamo a quanto comunicato dal Ministero della Salute: \u00abI sintomi pi\u00f9 comuni sono febbre, stanchezza e tosse secca.", "Alcuni pazienti possono presentare indolenzimento e dolori muscolari, congestione nasale, naso che cola, mal di gola o diarrea.", "Questi sintomi sono generalmente lievi e iniziano gradualmente.", "Nei casi pi\u00f9 gravi, l\u2019infezione pu\u00f2 causare polmonite, sindrome respiratoria acuta grave, insufficienza renale e persino la morte\u00bb."], "category": "Notizia Falsa", "publish_date": "2020-04-07", "tags": ["#verabot", "covid19", "cri", "croce rossa italiana"], "links": ["https://www.facebook.com/photo.php?fbid=10221941443510321&set=a.1573902552599&type=3&theater", "https://www.cri.it/home", "https://www.cri.it/Coronavirus", "https://www.facebook.com/ItalianRedCross", "https://twitter.com/crocerossa", "https://www.instagram.com/crocerossaitaliana/", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228#2"]}
{"url": "https://facta.news/immagine-modificata/2020/04/07/il-falso-titolo-de-il-giornale-il-virus-si-diffonde-anche-scoreggiando/", "title": "Il falso titolo de il Giornale: il virus \u00absi diffonde anche scoreggiando\u00bb", "content": ["Il 6 aprile su Facebook \u00e8 stata pubblicata un\u2019 immagine che mostra una presunta prima pagina del quotidiano Il Giornale con questo titolo di apertura: \u00abIl virus si propaga nell\u2019aria e si diffonde anche scoreggiando\u00bb.", "La foto \u00e8 accompagnata da un commento di scherno in cui si legge \u00abSe questo \u00e8 fare giornalismo: \ud83d\ude02\ud83d\ude02\ud83d\ude02\ud83d\ude02\ud83d\ude02\ud83d\ude02\ud83d\ude09\u00bb.", "Questa notizia \u00e8 falsa.", "Una prima pagina de Il Giornale con questo titolo non \u00e8 mai stata pubblicata.", "Come ha spiegato lo stesso quotidiano, \u00abchi ha diffuso questa fake news in rete ha usato una foto scattata al pc alla nostra home page e ha modificato il titolo di un altro articolo \u00bb."], "category": "Immagine Modificata", "publish_date": "2020-04-07", "tags": ["#verabot", "coronavirus sars-cov-2", "covid19", "il giornale", "nuovo coronavirus"], "links": ["https://www.facebook.com/photo.php?fbid=1327890580746885&set=a.121460958056526&type=3&theater", "https://www.ilgiornale.it/news/cronache/fake-news-sui-social-che-avvelena-linformazione-1850332.html", "https://www.ilgiornale.it/news/cronache/lesperto-virus-si-propaga-anche-solo-parlando-1849758.html"]}
{"url": "https://facta.news/notizia-vera/2020/04/07/si-ce-davvero-stato-un-incendio-a-chernobyl-e-ha-provocato-radiazioni-16-volte-superiori-alla-norma/", "title": "S\u00ec, c\u2019\u00e8 davvero stato un incendio a Chernobyl e ha provocato radiazioni 16 volte superiori alla norma", "content": ["Luned\u00ec 6 aprile la redazione di Facta ha ricevuto diverse richieste di chiarimento circa un incendio sviluppatosi nei boschi vicino alla centrale di Chernobyl (Ucraina) e sulla veridicit\u00e0 delle informazioni che parlano di radiazioni 16 volte superiori alla media.", "La notizia \u00e8 riportata dai principali media internazionali ed \u00e8 vera.", "Gli incendi sono divampati la mattina del 4 aprile e secondo i vigili del fuoco hanno interessato un\u2019area complessiva di oltre 25 ettari, anche se Yehor Firsov, capo del servizio di ispezione ambientale ucraino, ha parlato di 100 ettari.", "Per domare le fiamme sono stati impiegati 130 vigili del fuoco e mezzi aerei, in quello che \u00e8 stato descritto dagli esperti accorsi sul luogo come un incendio doloso, appiccato tramite l\u2019erba.", "La zona, situata 100 chilometri a nord della capitale Kiev, \u00e8 largamente disabitata dal giorno del disastro nucleare del 26 aprile 1986, ma \u00e8 nel frattempo diventata una meta turistica in grado di accogliere pi\u00f9 di 100 mila turisti ogni anno.", "L\u2019incendio ha prodotto il tanto temuto aumento delle radiazioni, notizia confermata direttamente da Firsov, che mostrando i valori segnati da un contatore Geiger, prima e dopo le fiamme (passati da 0,14 a 2,3 r\u00f6ntgen ), ha dichiarato : \u00abCi sono cattive notizie, le radiazioni sono al di sopra della norma\u00bb."], "category": "Notizia Vera", "publish_date": "2020-04-07", "tags": ["chernobyl", "incendio", "radiazioni"], "links": ["http://www.treccani.it/enciclopedia/cernobylq/", "https://www.nytimes.com/aponline/2020/04/05/world/europe/ap-eu-ukraine-chernobyl-fire.html", "https://twitter.com/QuickTake/status/1247257795663138819?s=20", "https://www.wcax.com/content/news/Ukraine-battles-forest-fires-near-Chernobyl-569395681.html", "https://www.theguardian.com/environment/2020/apr/06/bad-news-radiation-spikes-16-times-above-normal-after-forest-fire-near-chernobyl", "https://tg24.sky.it/mondo/approfondimenti/chernobyl-disastro-storia.html", "https://www.repubblica.it/ambiente/2019/11/01/news/record_di_turisti_a_chernobyl_dopola_serie_tv_oltre_100_mila-240039202/", "http://www.treccani.it/vocabolario/rontgen/", "https://www.lastampa.it/esteri/2020/04/06/news/dopo-il-vasto-incendio-vicino-alla-centrale-di-chernobyl-le-radiazioni-crescono-di-16-volte-1.38687337"]}
{"url": "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "title": "No, le onde 5G non fanno \u00abimpazzire\u00bb l\u2019emoglobina", "content": ["Il 6 aprile la redazione di Facta ha ricevuto una segnalazione recante uno screenshot di allarme su presunti gravi effetti collaterali legati al segnale 5G , quello alla base delle reti di telecomunicazione di ultima generazione.", "Stando a quanto riportato, i sintomi richiamerebbero quelli da Covid-19, la malattia da nuovo coronavirus.", "\u00abQuando attraversano un corpo vivente, uomini, delfini, uccelli, ecc. fanno impazzire l\u2019emoglobina, che non riesce pi\u00f9 a catturare l\u2019ossigeno per portarlo ai globuli rossi\u00bb, recita il testo, \u00abil sangue pu\u00f2 anche acidificarsi\u00bb, \u00abla pelle assumere un colore bluastro\u00bb, si parla di \u00abcrisi respiratorie\u00bb, \u00abcollassi\u00bb, \u00abdecessi improvvisi come accaduto ad alcuni cittadini di Wuhan\u00bb con un chiaro riferimento all\u2019epidemia di Covid-19 \u00abe alle migliaia di volatili in altre parti del mondo\u00bb.", "Insomma, ci sarebbe da preoccuparsi, e parecchio.", "Si tratta di una serie di notizie \u2013 oltre che espresse in modo piuttosto confuso \u2013 false.", "Andiamo con ordine.", "L\u2019Organizzazione Mondiale della Sanit\u00e0 \u00e8 molto chiara in proposito.", "Indicazioni aggiornate al 27 febbraio 2020, quando l\u2019epidemia di coronavirus era gi\u00e0 in profonda espansione, riportano che \u00abA oggi, e dopo molta ricerca, nessun effetto negativo sulla salute \u00e8 stato causalmente collegato all\u2019esposizione a tecnologie wireless\u00bb.", "Anche se, si precisa nella stessa nota, le conclusioni si rifanno a studi condotti sull\u2019intero spettro radio e non sulle specifiche frequenze utilizzate dal 5G, in ogni caso l\u2019interazione tra i campi ad alta frequenza e il corpo umano determina niente pi\u00f9 che un riscaldamento dei tessuti.", "Un riscaldamento che viene definito \u00abtrascurabile\u00bb se correlato allo stato di salute.", "Tanto che la conclusione dell\u2019Oms \u00e8 che, a condizione che l\u2019esposizione complessiva rimanga al di sotto delle linee guida internazionali, non siano previste conseguenze per la salute pubblica.", "Non abbiamo poi trovato alcun riscontro nella letteratura scientifica sulle affermazioni in merito alle evidenze di effetti tossici come quelli riportati nel messaggio sull\u2019emoglobina, n\u00e9 negli esseri umani n\u00e9 nei delfini, n\u00e9 negli uccelli.", "Lo stesso Ministero della Salute, su parere degli esperti dell\u2019Istituto Superiore di Sanit\u00e0, dichiara che non ci sono evidenze di una possibile correlazione tra epidemia da nuovo coronavirus e rete 5G.", "Abbiamo invece riscontrato in questi giorni diversi esempi di fake news in merito a presunte stragi di uccelli per colpa del 5G, puntualmente smentite ( qui e qui ) poich\u00e9 decontestualizzate.", "Quella sulla creazione di contenuti allarmistici sui possibili danni alla salute riconducibili al 5G \u00e8 un qualcosa che si ripete nel mondo della disinformazione e, \u2013 ne abbiamo parlato lo scorso 3 aprile in questo articolo \u2013 anche il presunto legame tra questa tecnologia e la pandemia da nuovo coronavirus non si sta dimostrando da meno."], "category": "Notizia Falsa", "publish_date": "2020-04-07", "tags": ["#verabot", "coronavirus", "covid19", "salute&benessere", "sars-cov-2"], "links": ["http://www.treccani.it/enciclopedia/tag/5G/Atlante/", "https://www.who.int/news-room/q-a-detail/5g-mobile-networks-and-health", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4327", "https://facta.news/notizia-falsa/2020/04/06/non-e-vero-che-centinaia-di-uccelli-sono-caduti-dal-cielo-durante-lattivazione-sperimentale-della-rete-5g/", "https://facta.news/fuori-contesto/2020/04/07/no-la-foto-che-mostra-degli-uccelli-morti-a-terra-non-e-stata-scattata-a-trieste-e-non-riguarda-il-5g/", "https://www.nytimes.com/2019/07/16/science/5g-cellphones-wireless-cancer.html", "https://facta.news/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/"]}
{"url": "https://facta.news/fuori-contesto/2020/04/08/questo-video-dei-posti-piu-belli-di-wuhan-non-ha-nulla-a-che-fare-con-wuhan/", "title": "Questo video dei posti pi\u00f9 belli di Wuhan non ha nulla a che fare con Wuhan", "content": ["Luned\u00ec 6 aprile la redazione di Facta ha ricevuto via WhatsApp la richiesta di verificare un video che mostrerebbe la citt\u00e0 di Wuhan, il capoluogo della provincia di Hubei balzato alle cronache per essere stato l\u2019epicentro della pandemia di Covid-19.", "Nel filmato \u2013 spesso accompagnato dalla frase \u00abavrete sentito parlare di Wuhan solo in relazione al Covid-19, ma guardate com\u2019\u00e8 realmente\u00bb \u2013 sono raffigurati diversi edifici molto moderni che danno l\u2019idea di una citt\u00e0 cosmopolita e proiettata nel futuro, un\u2019immagine effettivamente lontana da quella che abbiamo imparato ad associarle in questi mesi.", "Il video, per\u00f2, per quanto sia reale, non mostra degli edifici presenti nella citt\u00e0 di Wuhan.", "Analizzando la sequenza \u00e8 infatti possibile individuare alcune famose opere architettoniche cinesi che per\u00f2 non si trovano nella citt\u00e0 conosciuta come l\u2019epicentro del nuovo coronavirus Sars-Cov-2.", "Gli edifici che si vedono nel video sono, nell\u2019ordine, il Beauty Crown Hotel della citt\u00e0 di Sanya ( minuto 0.04 ), un imponente complesso di edifici a forma di albero; il grattacielo di Guyang City , contenente una cascata artificiale alta 120 metri ( minuto 0.18 ) e l\u2019Ifc Tower di Guangzhou.", "Immagini realmente riferite allo skyline di Wuhan sono in queste ore disponibili sui principali mezzi d\u2019informazione, dopo la fine delle restrizioni durate quasi tre mesi."], "category": "Fuori Contesto", "publish_date": "2020-04-08", "tags": ["#verabot", "cina", "coronavirus", "covid19", "wuhan"], "links": ["https://www.facebook.com/952988448066738/videos/505405273486273/", "https://twitter.com/SirHenryKau/status/1243098435118661632", "https://www.hrs.com/it/hotel/0/a-989177", "https://www.facebook.com/watch/?v=505405273486273", "https://www.youtube.com/watch?v=tLAoRObhvY4", "https://www.facebook.com/watch/?v=505405273486273", "https://www.chinahighlights.com/guangzhou/attraction/ifc-tower.htm", "http://www.rainews.it/dl/rainews/media/Wuhan-la-megalopoli-focolaio-della-pandemia-rinasce-dopo-due-mesi-e-mezzo-di-lockdown-4b138ec5-2fe0-449c-8b49-9fc0c4586b1a.html#foto-1", "https://tg24.sky.it/mondo/2020/04/07/coronavirus-cina-wuhan.html"]}
{"url": "https://facta.news/notizia-vera/2020/04/08/si-nel-2009-google-ha-davvero-assunto-200-capre-per-curare-il-prato/", "title": "S\u00ec, nel 2009 Google ha davvero \u201cassunto\u201d 200 capre per curare il prato", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare un\u2019immagine che riporta quella che viene descritta come una curiosit\u00e0.", "Sull\u2019immagine si legge: \u00abGoogle non usa pi\u00f9 il tagliaerba dal 2009, da quando hanno deciso di assumere 200 capre per svolgere questo compito nel proprio quartier generale\u00bb La notizia \u00e8 vera.", "Secondo quanto riportato nel maggio 2009 dal Telegraph gli animali appartengono alla California Grazing , una delle aziende leader nella gestione olistica del territorio, con una pattuglia di 800 capre.", "Di queste, 200 (pi\u00f9 un border collie ben addestrato di nome Jen) sono state noleggiate per brucare l\u2019erba del Googleplex, il quartier generale della compagnia di Palo Alto che copre un\u2019area di 190 mila metri quadri.", "La decisione di sostituire i tagliaerba meccanici \u00e8 stata presa nel 2009, come parte di una pi\u00f9 ampia politica finalizzata a ridurre le emissioni di CO2, e in assenza di ulteriori informazioni ufficiali possiamo supporre che prosegua tuttora."], "category": "Notizia Vera", "publish_date": "2020-04-08", "tags": ["google"], "links": ["https://www.telegraph.co.uk/technology/google/5297097/Google-hires-goats-to-cut-grass.html", "https://www.californiagrazing.com/", "https://techcrunch.com/2009/05/01/google-rents-goats-to-replace-lawnmowers-im-not-kidding/"]}
{"url": "https://facta.news/notizia-vera/2020/04/08/si-ce-stata-una-scossa-di-terremoto-vicino-napoli/", "title": "S\u00ec, tra il 7 e l\u20198 aprile c\u2019\u00e8 stata una scossa di terremoto vicino Napoli", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare la notizia di una scossa di terremoto avvertita nei pressi di Napoli la notte tra il 7 e l\u20198 aprile.", "La notizia \u00e8 vera.", "A confermarlo \u00e8 il sito ufficiale dell\u2019Istituto Nazionale di Geofisica e Vulcanologia, che riferisce di una scossa di magnitudo 2.9 con epicentro a 5 chilometri da Pozzuoli, in provincia di Napoli.", "L\u2019evento sismico ha avuto luogo alle ore 2.50 ed \u00e8 stato avvertito anche nella vicina Napoli.", "Non si registrano al momento danni a cose o persone."], "category": "Notizia Vera", "publish_date": "2020-04-08", "tags": ["coronavirus", "covid19", "napoli"], "links": ["http://cnt.rm.ingv.it/events?starttime=2020-04-01+00%3A00%3A00&endtime=2020-04-08+23%3A59%3A59&last_nd=7&minmag=2&maxmag=10&mindepth=-10&maxdepth=1000&minlat=-90&maxlat=90&minlon=-180&maxlon=180&minversion=100&limit=30&orderby=ot-desc&tdmt_flag=-1&lat=0&lon=0&maxradiuskm=-1&wheretype=area", "https://twitter.com/Juve97Vale/status/1247693695836700674?s=20", "https://www.ilmattino.it/napoli/cronaca/terremoto_napoli_pozzuoli_oggi_fuorigrotta_soccavo_pianura_agnano_cosa_e_successo_ultime_notizie_oggi-5159620.html"]}
{"url": "https://facta.news/notizia-falsa/2020/04/08/no-conte-non-dona-il-suo-stipendio-sino-a-fine-emergenza-covid-19/", "title": "No, Conte non dona il suo stipendio sino a fine emergenza Covid-19", "content": ["Il 5 aprile su Facebook \u00e8 stata pubblicata un\u2019 immagine che mostra una foto del presidente del Consiglio Giuseppe Conte e un testo in cui si legge che Conte avrebbe deciso di donare il suo stipendio \u00absino a fine emergenza\u00bb Covid-19.", "Questa \u00e8 una notizia che a oggi (8 aprile 2020) non trova riscontro in nessuna testata nazionale e locale e in nessun comunicato ufficiale del presidente del Consiglio, n\u00e9 nelle sue pagine social ufficiali ( qui , qui e qui ).", "Si tratta quindi una notizia frutto di fantasia."], "category": "Notizia Falsa", "publish_date": "2020-04-08", "tags": ["#verabot", "coronavirus", "covid19", "giuseppe conte", "sars-cov-2"], "links": ["https://www.facebook.com/liveedream/photos/a.722533581185584/2549556371816620/?type=3&theater", "http://www.governo.it/it/il-presidente", "https://www.facebook.com/GiuseppeConte64/", "https://twitter.com/GiuseppeConteIT?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/giuseppeconte_ufficiale/?hl=en"]}
{"url": "https://facta.news/fuori-contesto/2020/04/08/no-questa-foto-non-mostra-un-paziente-zero-usa-pagato-per-diffondere-il-virus-in-europa/", "title": "No, questa foto non mostra un paziente zero USA pagato per diffondere il virus in Europa", "content": ["L\u20198 aprile Facta ha ricevuto via WhatsApp la segnalazione di una foto che mostrerebbe un \u00abex militare USA paziente zero\u00bb che avrebbe dichiarato di essere stato\u00a0\u00abpagato per diffondere il virus in Europa\u00bb.", "Ora sarebbe, stando a quanto riportato, in fin di vita.", "Questa stessa immagine \u00e8 circolata anche su Facebook.", "Questa notizia \u00e8 falsa.", "La foto che mostra un uomo intubato e sdraiato in un letto \u00e8 in realt\u00e0 un fotogramma tratto dall\u2019episodio 1 della prima stagione di The Walking Dead , serie televisiva statunitense prodotta nel 2010.", "Il titolo dell\u2019episodio \u00e8, in lingua originale, \u00abDays Gone Bye\u00bb ed \u00e8 stato per la prima volta trasmesso negli Stati Uniti il 31 ottobre 2010.", "L\u2019uomo in foto \u00e8 l\u2019attore Andrew Lincoln che nella serie ricopre il ruolo di Rick Grimes, il vice sceriffo protagonista.", "Nel primo episodio Grimes viene colpito durante uno scontro a fuoco e, al suo risveglio, non trova nessuno in ospedale perch\u00e9 nel frattempo \u00e8 scoppiata un\u2019apocalisse zombie."], "category": "Fuori Contesto", "publish_date": "2020-04-08", "tags": ["#verabot", "coronavirus", "covid19", "the walking dead", "usa"], "links": ["https://www.facebook.com/photo.php?fbid=848127832372648&set=a.166532913865480&type=3&theater", "https://www.youtube.com/watch?v=Ec3UgWvvZoI&feature=youtu.be&t=65", "https://www.youtube.com/watch?v=Ec3UgWvvZoI&feature=youtu.be&t=65"]}
{"url": "https://facta.news/fuori-contesto/2020/04/08/no-la-foto-di-alcuni-alberi-abbattuti-in-una-piazza-non-centra-con-la-rete-5g/", "title": "No, la foto di alcuni alberi abbattuti in una piazza non c\u2019entra con la rete 5G", "content": ["In data 8 aprile redazione di Facta ha ricevuto una segnalazione via WhatsApp che chiedeva di verificare l\u2019affidabilit\u00e0 di un post pubblicato poche su Facebook in cui veniva condiviso un articolo dal titolo \u00ab Ecatombe di alberi. tagliati perch\u00e9 intralciavano il wireless del 5G!\u00bb .", "L\u2019immagine copertina del post mostra una piazza cittadina con resti di alberi abbattuti e dei palazzi storici sullo sfondo.", "Il post rimanda all\u2019 articolo di un blog, tale TerraRealTime , che a sua volta riprende il testo di un articolo del 15 aprile 2019 del sito Oasi Sana e titolato proprio \u00ab Ecatombe di alberi.", "Intralciano il wireless del 5G! \u2013 INCHIESTA ESCLUSIVA\u00bb .", "Nel testo si fa riferimento a un presunto \u00ababbattimento di alberi per le strade di mezzo mondo\u00bb e a \u00abuna vera e propria strage di verde pubblico\u00bb che sarebbe in corso in tutto l\u2019Occidente.", "La foto usata in cima all\u2019articolo \u00e8 la stessa del post su Facebook.", "Si tratta per\u00f2 di un\u2019immagine fuori contesto che nulla ha a che vedere con presunti abbattimenti di alberi \u00abper colpa del wiewless \u2013 il termine corretto sarebbe wireless , n.d.r. \u2013 5G\u00bb, come recita il sottotitolo del post. Una ricerca inversa su Google Images ci ha rimandati subito alla storia , risalente a diversi mesi prima dell\u2019articolo e del post\u00a0 Facebook, dell\u2019abbattimento di una serie di alberi presso Place Gambetta, una piazza della citt\u00e0 di Bordeaux, in Francia.", "I fatti sono quindi reali e risalgono al 22 novembre del 2018 quando 17 castagni sono stati effettivamente abbattuti nella piazza.", "Tuttavia, senza alcun riferimento di alcun tipo alla rete 5G, o di qualsiasi altro sistema di telecomunicazione, bens\u00ec all\u2019interno di un pi\u00f9 ampio programma di riqualificazione il cui piano risale gi\u00e0 al 2010.", "Il progetto, riportato anche sul sito ufficiale del Municipio di Bordeaux, prevede tutto fuorch\u00e9 una selvaggia ecatombe di vegetali e anzi, si prefigge l\u2019obiettivo di trasformare il luogo, si legge, proprio in un place jardin , un vero e proprio spazio verde: \u00abLa piazza comprendeva 38 alberi, ce ne saranno 71\u00bb, \u00e8 scritto sul documento, come riporta anche la mappa del progetto (vedi immagine sotto) e i vari rendering che prefigurano il risultato finale, ben diverso da una piazza senza alberi o altri ipotetici \u201costacoli\u201d."], "category": "Fuori Contesto", "publish_date": "2020-04-08", "tags": ["#verabot", "5g"], "links": ["https://www.facebook.com/1551510619/posts/10221778644165936/", "https://terrarealtime.blogspot.com/2019/05/ecatombe-di-alberi-intralciano-il.html?m=1&fbclid=IwAR0ZVTJ5xoc9w61P-qIJBnbRn8WA0TqrtUiRgAkjN5U2Xo_avabphOlbifc", "https://oasisana.com/2019/04/15/ecatombe-di-alberi-intralciano-il-wireless-del-5g-inchiesta-esclusiva-oasi-sana/", "https://france3-regions.francetvinfo.fr/nouvelle-aquitaine/gironde/bordeaux/bordeaux-marronniers-place-gambetta-abattus-ce-matin-1579311.html", "http://www.bordeaux.fr/p104357/amenagement-de-la-place-gambetta", "https://www.sudouest.fr/2016/09/24/bordeaux-decouvrez-le-nouveau-visage-de-la-place-gambetta-2512600-2780.php"]}
{"url": "https://facta.news/notizia-falsa/2020/04/08/no-non-ci-sono-prove-che-i-gargarismi-con-acqua-calda-e-sale-o-aceto-blocchino-linfezione-da-coronavirus/", "title": "No, non ci sono prove che i risciacqui con acqua calda e sale (o aceto) blocchino l\u2019infezione da coronavirus nella gola", "content": ["Diverse segnalazioni ricevute dalla redazione di Facta via WhatsApp a partire dal 6 aprile ci chiedono di verificare l\u2019attendibilit\u00e0 di questa immagine, molto condivisa, oltre che sull\u2019app di messaggistica,\u00a0anche su Facebook nelle ultime settimane.", "Si tratta di una grafica con un volto stilizzato con diverse immagini di particelle virali disegnate all\u2019altezza della gola e, in aggiunta, quelle che dovrebbero essere istruzioni per impedire lo sviluppo dell\u2019infezione da nuovo coronavirus.", "In particolare, stando a quanto riportato, bisognerebbe bere tanta acqua e sciacquarsi la bocca con soluzioni di acqua calda e sale o, in alternativa, acqua calda e aceto.", "Si tratta di informazioni infondate e anche pericolose per la salute.", "Come abbiamo gi\u00e0 scritto in un nostro precedente articolo, bere acqua in quantit\u00e0 non ha alcun effetto sull\u2019infezione da Covid-19.", "Aggiungiamo poi che lo stesso Ministero della Salute ha bollato questa pratica come inefficace dichiarando che l\u2019acqua non lava via il virus, n\u00e9 serve per prevenire il contagio.", "Inoltre, proprio nella pagina dedicata ai casi di disinformazione pi\u00f9 diffusi, il Ministero della Salute riporta che fare gargarismi con acqua salata o assumere acido acetico \u2013 che ritroviamo, appunto, nell\u2019aceto \u2013, cos\u00ec come candeggina o oli essenziali, non protegge dall\u2019infezione da nuovo coronavirus.", "Come nella letteratura scientifica cos\u00ec anche nelle raccomandazioni dell\u2019Organizzazione Mondiale della Sanit\u00e0, di fatto, non c\u2019\u00e8 traccia di pratiche di questo tipo per la prevenzione o il trattamento dell\u2019infezione da Covid-19.", "L\u2019acqua occupa il primo posto, ma si tratta di quella per lavarsi le mani."], "category": "Notizia Falsa", "publish_date": "2020-04-08", "tags": ["#verabot", "coronavirus", "covid19", "salute&benessere", "sars-cov-2"], "links": ["https://facta.news/notizia-falsa/2020/03/26/no-bere-acqua-ogni-15-minuti-non-spazzera-via-il-nuovo-coronavirus-sars-cov-2/", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "https://www.who.int/news-room/q-a-detail/q-a-coronaviruses"]}
{"url": "https://facta.news/fuori-contesto/2020/04/08/la-foto-di-alcune-macchine-in-coda-non-mostra-dei-piemontesi-partiti-in-massa-verso-la-liguria/", "title": "La foto di alcune macchine in coda non mostra dei \u00abpiemontesi partiti in massa\u00bb verso la Liguria", "content": ["Il 5 aprile su Facebook \u00e8 stata pubblicata un\u2019 immagine in cui appare una foto e un testo.", "La foto \u00e8 datata 5 aprile 2020 e mostre due file di macchine all\u2019ingresso di una galleria; il testo offre un contesto alla foto.", "Stando a quanto riportato, si tratterebbe di \u00abpiemontesi partiti in massa nel cuore della notte per raggiungere le case al mare in Liguria\u00bb durante il lockdown deciso dal governo Conte II in tutta Italia lo scorso 9 marzo in occasione dell\u2019emergenza Covid-19.", "Questa \u00e8 una notizia fuorviante.", "Andiamo con ordine.", "La foto \u00e8 vera, ma non \u00e8 stata scattata ad aprile 2020.", "L\u2019immagine delle macchine in coda \u2013 che mostra le auto in prossimit\u00e0 dell\u2019ingresso della galleria Don Guanella lungo l\u2019A10 in Liguria, come si pu\u00f2 verificare qui \u2013 \u00e8 presente in un articolo pubblicato da La Voce di Genova il 31 maggio 2019 .", "La notizia, invece, di diversi cittadini che dal Piemonte e dalla Lombardia si sono spostati verso le localit\u00e0 marittime in Liguria \u00e8 vera ed stata pubblicata il 5 aprile 2020 da La Stampa , come si pu\u00f2 leggere qui ."], "category": "Fuori Contesto", "publish_date": "2020-04-08", "tags": ["coronavirus sars-cov-2", "covid19", "liguria", "nuovo coronavirus"], "links": ["https://www.facebook.com/photo.php?fbid=10219839759057864&set=a.10200977529633917&type=3&theater", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4184", "https://www.google.com/maps/@44.4269516,8.8620212,3a,75y,117.38h,80.59t/data=!3m6!1e1!3m4!1sdsukqNjLUJ18nOXn1ilWkQ!2e0!7i16384!8i8192", "http://www.lavocedigenova.it/2019/05/31/sommario/more-style/leggi-notizia/argomenti/cronaca-5/articolo/a12-genova-sestri-levante-chiusa-per-quattro-notti-larea-di-servizio-san-ilario-sud.html", "https://www.lastampa.it/torino/2020/04/05/news/coronavirus-i-piemontesi-al-mare-denunciati-dai-vicini-blindata-l-autostrada-1.38681699"]}
{"url": "https://facta.news/notizia-falsa/2020/04/08/la-terra-non-sara-colpita-da-un-asteroide-il-29-aprile/", "title": "La Terra non sar\u00e0 colpita da un asteroide il 29 aprile", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare la notizia secondo cui il prossimo 29 aprile un asteroide colpir\u00e0 la Terra.", "Si tratta di una notizia falsa.", "A chiarirlo \u00e8 l\u2019account Twitter dell\u2019osservatorio asteroidi della Nasa che il 4 marzo ha rassicurato gli utenti scrivendo: \u00abIl 29 aprile l\u2019asteroide 1998 OR2 passer\u00e0 in tutta sicurezza a 6,2 milioni di chilometri dalla Terra\u00bb.", "L\u2019allarme era stato lanciato dal quotidiano britannico Daily Express con un articolo datato 14 agosto 2019 (e ripreso a marzo 2020 ) che definiva \u00abpotenzialmente pericolosa\u00bb la traiettoria del corpo celeste.", "Secondo la stessa testata, il passaggio di un altro asteroide (2002 PZ39, passato a 6 milioni di chilometri dalla Terra lo scorso 15 febbraio)\u00a0 avrebbe potuto \u00abuccidere milioni di persone\u00bb.", "1998 OR2 \u00e8 stato scoperto il 24 luglio 1998 dai telescopi professionali americani del programma NEAT ed \u00e8 classificato tra i NEA (Near Earth Asteroid), categoria che raccoglie i pianetini che si avvicinano alla Terra.", "Secondo l\u2019osservatorio dell\u2019Universit\u00e0 di Pisa l\u2019asteroide, grande tra gli 1,7 e i 4 chilometri, passer\u00e0 a una distanza 16 volte e mezzo superiore a quella Terra-Luna."], "category": "Notizia Falsa", "publish_date": "2020-04-08", "tags": ["asteroide"], "links": ["https://twitter.com/AsteroidWatch/status/1235247560110927873?s=20", "https://www.express.co.uk/news/science/1165676/asteroid-earth-NASA-news-1998-OR2-potentially-hazardous-asteroid", "https://www.express.co.uk/news/science/1249990/Asteroid-warning-NASA-tracks-4KM-killer-asteroid-hit-Earth-end-civilisation-asteroid-news?fbclid=IwAR3K_bazzJjubb4N89EVjqnpnKG5_QMkxeptv60l86R90aH6C_w72qZ3zFM", "https://www.diregiovani.it/2020/02/14/295370-asteroide-2002-pz39-15-febbraio.dg/", "https://ssd.jpl.nasa.gov/sbdb.cgi?sstr=52768", "https://www.uai.it/sito/news/uai-divulgazione/asteroide-1998-or2/", "https://newton.spacedys.com/neodys/"]}
{"url": "https://facta.news/notizia-falsa/2020/04/09/il-messaggio-ferrero-regala-uova-di-pasqua-e-una-bufala/", "title": "Il messaggio \u00abFerrero regala Uova di Pasqua\u00bb \u00e8 una bufala", "content": ["L\u20198 aprile la redazione di Facta ha ricevuto moltissime segnalazioni via WhatsApp per verificare l\u2019autenticit\u00e0 di un messaggio, circolante dalle prime ore della mattina sull\u2019app di messaggistica, secondo il quale la Ferrero \u2013 celebre multinazionale specializzata nel commercio di prodotti dolciari \u2013 starebbe regalando uova di Pasqua.", "Il messaggio, come mostra l\u2019immagine che riportiamo sotto, \u00e8 circolato con annesso un link da cliccare.", "Invitiamo i nostri lettori a non cliccare sul link: si tratta di una notizia falsa.", "Sul sito ufficiale di Ferrero, cos\u00ec come sui canali social dell\u2019azienda, non c\u2019\u00e8 traccia dell\u2019iniziativa.", "L\u2019unica notizia che connette in questi giorni la Ferrero a iniziative benefiche riguarda la donazione di uova di cioccolato al personale sanitario e parasanitario impegnato in Piemonte.", "Questa notizia \u00e8 stata ripresa proprio l\u20198 aprile da diversi organi di stampa ma non ha nulla a che vedere con ci\u00f2 che compare aprendo il link sul messaggio WhatsApp.", "Il link reindirizza ad una pagina che nella grafica e nei contenuti riprende il sito di Ferrero, ma che non ha nulla a che vedere con l\u2019azienda.", "\u00abVINCI UN UOVO DI PASQUA GRAN FERRERO\u00bb c\u2019\u00e8 s\u00ec scritto, con la precisazione che la fortuna riguarder\u00e0 solo i 1.000 utenti che parteciperanno a un non precisato sondaggio.", "L\u2019occasione, si legge, \u00e8 \u00abquesta Pasqua a Casa\u00bb.", "Il riferimento \u00e8 alle misure di distanziamento sociale causate dall\u2019epidemia di Covid-19 che potrebbe far pensare, appunto, a un gesto di solidariet\u00e0 dell\u2019azienda.", "Peccato che, procedendo con il sondaggio, si spalanchino le porte a una serie di reindirizzamenti e messaggi che nulla hanno a che vedere con la promessa iniziale, bens\u00ec avanzano la richiesta di condivisione con almeno 20 amici via WhatsApp e l\u2019inserimento di dati personali.", "Naturalmente sconsigliamo di cliccare.", "Non \u00e8 una novit\u00e0, come ha segnalato l\u20198 aprile bufale.net e come segnalava , gi\u00e0 nel 2017, anche Il Fatto Alimentare per un\u2019iniziativa simile che vedeva coinvolta, ancora una volta, Ferrero: anche in quel caso, potenzialmente, una truffa.", "Nella serata dell\u20198 aprile la Ferrero ha comunicato che la presunta notizia relativa alla distribuzione di uova di Pasqua gratis \u201cper tutti\u201d \u00e8 in realt\u00e0 una bufala, che la pagina non \u00e8 gestita dall\u2019azienda e di essere totalmente estranea a questa iniziativa che, dichiara, \u00ab\u00e8 potenzialmente lesiva sia per la nostra reputazione che per gli utenti\u00bb."], "category": "Notizia Falsa", "publish_date": "2020-04-09", "tags": ["covid19", "whatsapp"], "links": ["https://www.ferrero.it/", "https://torino.repubblica.it/cronaca/2020/04/08/news/da_ferrero_e_caffarel_uova_di_pasqua_per_chi_e_in_prima_linea_nell_emergenza_coronavirus-253458709/", "https://www.lastampa.it/vercelli/2020/04/07/news/dalla-ferrero-duemila-uova-di-pasqua-per-medici-e-infermieri-vercellesi-1.38690242", "https://www.bufale.net/concorso-con-uovo-di-pasqua-gran-ferrero-ritorna-la-bufala-whatsapp-con-truffa-nel-2020/", "https://ilfattoalimentare.it/ferrero-rocher-bufala-whatsapp.html", "https://www.ferrero.it/fc-4441?newsRVP=1538"]}
{"url": "https://facta.news/notizia-falsa/2020/04/09/la-falsa-notizia-dei-cuccioli-di-maremmano-da-adottare-per-evitare-il-canile/", "title": "La falsa notizia dei cuccioli di maremmano da adottare per evitare il canile", "content": ["L\u20198 aprile la redazione di Facta ha ricevuto via WhatsApp la richiesta di verificare un messaggio in cui si legge che ci sarebbe una cucciolata di quindici pastori maremmani da adottare per evitare che finiscano in un canile.", "Viene anche fornito un numero di cellulare (che termina con le tre cifre \u00ab447\u00bb) da contattare.", "Si tratta di una catena che circola in rete da almeno un anno .", "Come aveva verificato all\u2019epoca\u00a0il sito di fact-checking Bufale.net i cani sono gi\u00e0 stati dati in adozione da tempo e non c\u2019\u00e8 mai stato il rischio che finissero in un canile.", "Dunque il messaggio non corrisponde al vero."], "category": "Notizia Falsa", "publish_date": "2020-04-09", "tags": ["canile", "pastori maremmani"], "links": ["https://pagellapolitica.it/bufale/show/517/questi-cuccioli-di-maremmano-sono-gi%C3%A0-stati-adottati", "https://www.facebook.com/photo.php?fbid=140436777133345&set=a.102809090896114&type=3&theater"]}
{"url": "https://facta.news/notizia-falsa/2020/04/09/la-lettera-virale-di-una-ragazza-a-nicola-zingaretti-contiene-diverse-informazioni-errate/", "title": "La lettera virale di \u00abuna ragazza\u00bb a Nicola Zingaretti contiene diverse informazioni errate", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare la fondatezza di una lettera aperta indirizzata al segretario del Partito Democratico Nicola Zingaretti e scritta da quella che viene semplicemente definita \u00abuna ragazza\u00bb.", "La lettera contiene alcune inesattezze e diverse informazioni false.", "La missiva si apre con un attacco a Zingaretti, accusato di essere tornato in tv dicendo \u00abdi aver trascorso 2 settimane in una clinica privata e di aver fatto ben altri due tamponi\u2026gi\u00e0, clinica privata e tamponi, quegli stessi tamponi che neppure medici e infermieri in prima linea riescono ad ottenere\u00bb.", "Il riferimento \u00e8 alla puntata di Che Tempo Che Fa (Rai2) dello scorso 5 aprile (disponibile qui dal minuto 10.00), nella quale il segretario del Pd racconta la degenza seguita alla notizia della positivit\u00e0 al nuovo coronavirus.", "Zingaretti non ha per\u00f2 mai parlato di una clinica privata e ha anzi specificato di essere stato \u00abin isolamento a casa mia per circa 22 giorni, nella mia camera\u00bb.", "In un post Facebook datato 2 aprile, sempre Zingaretti aveva annunciato di voler sporgere denuncia nei confronti di chi avesse continuato a diffondere questa informazione errata e di voler devolvere il ricavato dei risarcimenti \u00aballa Protezione Civile e alla ricerca pubblica in sanit\u00e0\u00bb.", "Quanto ai tamponi, lo staff di Zingaretti ha precisato che il leader del Pd presentava sintomi febbrili al momento dei controlli e che questi si sono resi necessari viste le sue frequenti visite all\u2019ospedale Spallanzani di Roma in veste di presidente della Regione Lazio.", "La lettera si sposta poi sul versante politico: \u00abHai fatto chiudere persino il \u201cForlanini\u201d, vero fiore all\u2019occhiello per la cura di patologie respiratorie\u00bb.", "Sebbene sia stata portata a termine nel 2015, la chiusura dell\u2019ospedale Forlanini di Roma \u00e8 stata decisa nel piano ospedaliero del 2006, quando Zingaretti non era ancora a capo del governo regionale del Lazio.", "Infine, la lettera si chiude evidenziando un errore di valutazione di Zingaretti, che \u00absbeffeggiava il virologo Burioni, quando ai primi di gennaio lanci\u00f2 l\u2019allarme Coronavirus\u00bb.Il riferimento, in questo caso, \u00e8 alla puntata de L\u2019Aria che tira (La7) del 3 febbraio, in cui il presidente della Regione Lazio parla effettivamente di \u00abeccesso di allarmismo e isterismo\u00bb.", "Osservando la puntata, tuttavia, \u00e8 possibile verificare come il parere di Zingaretti risulti in linea con quello del virologo Roberto Burioni in studio ( qui dal minuto 8.00), che al tempo\u00a0 parlava s\u00ec di \u00aberrore di sottovalutazione da evitare\u00bb, ma aggiungeva che \u00abin questo momento il virus in Italia non c\u2019\u00e8, \u00e8 pi\u00f9 giusto preoccuparsi dei fulmini e delle alluvioni\u00bb."], "category": "Notizia Falsa", "publish_date": "2020-04-09", "tags": ["lettera aperta", "pd", "zingaretti"], "links": ["https://www.raiplay.it/video/2020/04/Che-Tempo-Che-Fa--31eee839-4426-4426-ae3b-9ed301b52258.html", "https://www.facebook.com/watch/?v=2262479274054078", "https://www.facebook.com/nicolazingaretti/posts/10158039533849034", "https://www.nextquotidiano.it/perche-zingaretti-ha-fatto-il-tampone-senza-sintomi/", "https://www.ilmessaggero.it/roma/cronaca/roma_chiude_ospedale_forlanini_caserma_carabinieri-1117127.html", "https://www.comune.roma.it/DeliberazioniAttiWeb/showPdfDoc?fun=deliberazioniAtti&par1=QVo=&par2=NTA5", "https://www.la7.it/laria-che-tira/video/nicola-zingaretti-nel-lazio-circa-85mila-persone-con-linfluenza-e-due-col-coronavirus-niente-03-02-2020-305467", "https://www.la7.it/laria-che-tira/rivedila7/laria-che-tira-puntata-03022020-03-02-2020-305489"]}
{"url": "https://facta.news/notizia-vera/2020/04/09/si-la-foto-di-una-famiglia-con-il-gatto-dotato-di-mascherina-e-vera-e-risale-allinfluenza-spagnola/", "title": "S\u00ec, la foto di una famiglia con il gatto dotato di \u201cmascherina\u201d \u00e8 vera e risale all\u2019influenza spagnola", "content": ["Articolo aggiornato il 10 aprile alle ore 09.50 l 7 aprile la redazione di Facta ha ricevuto via WhatsApp numerose segnalazioni di un vecchia foto di famiglia, in bianco e nero, che ritrae un gruppo di persone con una mascherina medica sul volto e assieme a loro un gatto, che sembra anch\u2019esso munito di mascherina.", "L\u2019immagine sta circolando molto su Facebook e Twitter in una versione che riporta alcune frasi scritte in nero su sfondo bianco.", "Appena sopra la foto, in particolare, la didascalia recita: \u00abFoto di famiglia durante gli anni \u201920 e l\u2019influenza spagnola.", "Notare il gatto, please\u2026.\u00bb.", "Poco pi\u00f9 in alto un\u2019altra scritta, pi\u00f9 grande, sostiene che la foto faccia molto riflettere: \u00abCome non abbiamo imparato nulla dalla storia.", "Grazie a chi l\u2019ha trovata\u00bb.", "In questa versione, e nel contesto attuale dell\u2019epidemia di Covid-19, l\u2019immagine sembra proprio sottintendere, innanzitutto, che anche gli animali domestici possano essere in qualche modo contagiosi e, in secondo luogo, che qualcuno stia cercando di nasconderlo.", "Cosa c\u2019\u00e8 di vero?", "La foto \u00e8 reale e risale ai tempi della terribile influenza spagnola, diffusasi in tutto il mondo a partire dal 1918 fino al 1920.", "L\u2019abbiamo ritrovata ( qui il documento originale, ovvero la foto della foto cartacea) nell\u2019 archivio digitale della University of California [1], e in particolare nella Collection of the Dublin Heritage Museum .", "Questa collezione raccoglie la storia delle prime famiglie della citt\u00e0 di Dublin in California.", "Il titolo della foto (datata 1920s , cio\u00e8 anni venti ) che il database riporta \u00e8 Flu epidemic .", "Nella descrizione si legge che la paura di contrarre il virus mortale era cos\u00ec grande che le persone prendevano tutte le precauzioni che potevano per proteggersi.", "Non \u00e8 dato sapere il perch\u00e9 dell\u2019eventuale precauzione sul gatto, n\u00e9 se si tratti di una reale mascherina o di una semplice illusione ottica (un irrisolto che ci confermano anche gli operatori del Dublin Heritage Museum, che abbiamo contattato via mail), ma perlomeno sappiamo che non si tratta di un fotoritocco.", "[1] L\u2019archivio digitale dove si trova la foto originale \u00e8 accessibile a tutti e non abbiamo riscontrato alcun problema nel consultare l\u2019immagine e le informazioni relative, segno che non c\u2019\u00e8 nessun occultamento in corso."], "category": "Notizia Vera", "publish_date": "2020-04-09", "tags": ["#verabot", "animali domestici", "coronavirus", "covid19", "fotografia", "sars-cov-2"], "links": ["https://www.facebook.com/photo.php?fbid=142837077222540&set=g.304366577215254&type=1&theater&ifg=1", "https://twitter.com/search?q=influenza%20spagnola&src=typed_query&f=image", "https://calisphere.org/item/ark:/13030/kt309nd94c/", "http://imgzoom.cdlib.org/Fullscreen.ics?ark=ark:/13030/kt309nd94c/z1&&brand=oac4", "https://calisphere.org/", "https://it.wikipedia.org/wiki/Dublin_(California)"]}
{"url": "https://facta.news/immagine-modificata/2020/04/09/no-la-repubblica-non-ha-titolato-che-la-chiusura-delle-scuole-in-italia-fino-al-2-maggio-e-ufficiale/", "title": "No, la Repubblica non ha titolato che la chiusura delle scuole in Italia fino al 2 maggio \u00e8 ufficiale", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare un\u2019immagine che mostra un presunto articolo de la\u00a0Repubblica cos\u00ec titolato: \u00abCoronavirus, adesso \u00e8 ufficiale: Prorogata la chiusura delle scuole fino al 2 maggio\u00bb.", "Sotto il titolo compare una foto che mostra il presidente del Consiglio Giuseppe Conte e la ministra dell\u2019Istruzione Lucia Azzolina.", "Questa notizia \u00e8 falsa, smentita anche da la\u00a0Repubblica che spiega: \u00abCircola sulle chat private e sui social come Whatsapp una finta pagina di Repubblica che annuncia la chiusura delle scuole fino al 2 maggio.", "Si tratta di un fake, e si vede anche dal carattere utilizzato che non \u00e8 quello di Repubblica\u00bb.", "Lo scorso 5 aprile, durante la puntata di Che tempo che fa (Rai2), la ministra Azzolina ha dichiarato che \u00abfinch\u00e9 non ci sar\u00e0 sicurezza, gli studenti non torneranno in classe\u00bb."], "category": "Immagine Modificata", "publish_date": "2020-04-09", "tags": ["coronavirus sars-cov-2", "covid19", "nuovo coronavirus", "repubblica", "scuola"], "links": ["https://www.repubblica.it/scuola/2020/03/19/news/scuola_la_finta_pagina_di_repubblica_e_la_realta_ecco_come_stanno_le_cose-251680260/?ref=RHPPTP-BH-I0-C12-P8-S1.8-L", "https://youtu.be/QqVKPi7oVUI?t=44"]}
{"url": "https://facta.news/notizia-falsa/2020/04/09/no-il-premier-conte-non-era-ubriaco-nel-video-ripreso-in-occasione-del-vinitaly/", "title": "No, il premier Conte non era ubriaco nel video ripreso in occasione del Vinitaly", "content": ["Il 9 aprile la redazione di Facta ha ricevuto via Whatsapp la segnalazione di un video che ritrae il presidente del Consiglio Giuseppe Conte in un apparente stato di ubriachezza assieme ad Andro Merk\u00f9 , conosciuto imitatore del programma radiofonico La Zanzara .", "Il video , della durata di 17 secondi, ritrae i due mentre Merk\u00f9, con la voce di chi ha bevuto un po\u2019 troppo, si rivolge al presidente del Consiglio con un \u00abse ci sono dei problemi di governo, li risolveremo\u00bb e Conte, anche lui biascicando, risponde \u00abli risolveremo tutti!", "Questo \u00e8 un messaggio che diffondiamo, vorrei precisarlo, dal Vinitaly , dopo il decimo bicchiere\u00bb.", "Che cosa c\u2019\u00e8 di vero?", "Il video ritrae fatti reali: non si tratta, come potremmo pensare, di un deepfake , e quelli inquadrati sono davvero Conte e Merk\u00f9 in carne e ossa.", "Tuttavia, lo spezzone \u00e8 estrapolato da un filmato pi\u00f9 lungo , della durata di 36 secondi, dove \u00e8 dichiarato che si tratta di un siparietto girato durante il Vinitaly 2019 che \u00e8 poi stato ripreso da vari organi d\u2019informazione.", "Qui e qui , per esempio viene esplicitato che Conte \u00e8 stato, semplicemente, al gioco.", "Nel caso diffondere questo tipo di messaggio fosse (come probabile) un tentativo di screditare il presidente del Consiglio mostrandolo in contesti informali proprio in questi giorni, nel bel mezzo della pandemia di Covid-19 , precisiamo oltretutto che il Vinitaly per quest\u2019anno \u00e8 stato ufficialmente annullato ."], "category": "Notizia Falsa", "publish_date": "2020-04-09", "tags": ["covid19", "giuseppe conte"], "links": ["http://www.andromerku.com/", "https://www.youtube.com/watch?v=IsbS5YVx_Wg", "https://pagellapolitica.it/blog/show/454/che-cosa-sappiamo-del-deepfake-di-renzi-e-di-tutti-gli-altri", "https://www.youtube.com/watch?time_continue=12&v=fBULvOw36nc&feature=emb_logo", "https://ilgiornaleoff.ilgiornale.it/2019/04/07/il-premier-conte-ubriaco-al-vinitaly/", "https://www.agi.it/politica/conte_vinitaly-5299378/news/2019-04-09/", "https://facta.news/tag/covid19/", "https://www.vinitaly.com/it/verona/news/comunicati-stampa/vinitaly-veronafiere-riposiziona-la-data/"]}
{"url": "https://facta.news/notizia-falsa/2020/04/09/la-notizia-secondo-cui-loms-avrebbe-varato-un-piano-per-separare-le-famiglie-e-fortemente-esagerata/", "title": "La notizia secondo cui l\u2019Oms avrebbe varato \u00abun piano\u00bb per separare le famiglie \u00e8 fortemente esagerata", "content": ["Gioved\u00ec 9 aprile la redazione di Facta ha ricevuto via WhatsApp la richiesta di verificare la notizia secondo cui l\u2019Organizzazione Mondiale dell Sanit\u00e0 (Oms) avrebbe deciso di varare un \u00abgigantesco piano\u00bb per separare le famiglie contenenti persone positive al Covid-19.", "La fonte, stando al messaggio circolato anche sui social network, sarebbe Fox News , che riferirebbe di un trasferimento del malato in una \u00abresidenza \u201cprotetta\u201d, ma inaccessibile ai parenti\u00bb e della conseguente privazione di \u00abcellulare e/o qualsiasi strumento di comunicazione\u00bb.", "Pur partendo da una base reale, la notizia \u00e8 fortemente esagerata.", "Il messaggio fa riferimento alla conferenza stampa tenuta dall\u2019Oms lo scorso 30 marzo e in particolare all\u2019intervento di Mike Ryan, capo del Programma di emergenze sanitarie, che al minuto 54.06 ha dichiarato: \u00abOra dobbiamo guardare alle famiglie e cercare le persone che potrebbero essere malate, per allontanarle e isolarle in modo sicuro e dignitoso\u00bb.", "La misura, secondo Ryan, si renderebbe necessaria dal momento che \u00abla maggior parte dei contagi, in molte parti del mondo, avvengono tra le mura domestiche\u00bb.", "Nonostante la frase non abbia avuto alcuna conseguenza operativa \u2013 e dunque nessun piano concreto, n\u00e9 tantomeno protocolli che implichino il sequestro dei mezzi di comunicazione \u2013, il 7 aprile il presentatore di Fox News Tucker Carlson ha dedicato all\u2019intervento un segmento della sua trasmissione televisiva, aggiungendo che gli allontanamenti sarebbero \u00abpresumibilmente\u00bb avvenuti con la forza.", "Il video, accompagnato dal testo del quarto emendamento della costituzione americana (che viola irragionevoli perquisizioni e sequestri) \u00e8 stato diffuso soprattutto su Twitter, distorcendo di fatto la natura originale della dichiarazione."], "category": "Notizia Falsa", "publish_date": "2020-04-09", "tags": ["#verabot", "coronavirus", "coronavirus sars-cov-2", "covid19", "oms"], "links": ["https://twitter.com/FabioAprea/status/1247857446716088328?s=20", "https://twitter.com/WHO/status/1244637360706342917?s=20", "https://www.youtube.com/watch?v=kgHeuzM6mDU", "https://twitter.com/ryaneastwood/status/1247946355756142593?s=20", "https://twitter.com/CaveCanem_Q/status/1247965123534348295?s=20"]}
{"url": "https://facta.news/notizia-vera/2020/04/10/si-i-medici-di-famiglia-dovranno-garantire-reperibilita-per-tutta-la-giornata-ma-a-distanza/", "title": "S\u00ec, i medici di famiglia dovranno garantire reperibilit\u00e0 per tutta la giornata (ma a distanza)", "content": ["Il 10 aprile la redazione di Facta ha ricevuto via WhatsApp la richiesta di verificare la notizia secondo cui i medici di famiglia dovranno garantire reperibilit\u00e0 per tutta la giornata, cos\u00ec da assicurare la continuit\u00e0 assistenziale durante l\u2019emergenza di Covid-19.", "La notizia \u00e8 vera.", "Il provvedimento \u00e8 inserito nel cosiddetto \u201cdecreto imprese\u201d, pubblicato in Gazzetta Ufficiale mercoled\u00ec 8 aprile ed entrato in vigore dal giorno successivo.", "La delibera, che contiene misure urgenti sull\u2019accesso al credito da parte delle imprese, dispone la reperibilit\u00e0 a distanza di medici di base e pediatri \u00abper tutta la giornata\u00bb, in modo da \u00abcontenere il contatto diretto e conseguentemente limitare i rischi di contagio dei medici e del personale\u00bb.", "Per far ci\u00f2, i medici dovranno dotarsi di piattaforme digitali \u00abcon oneri a proprio carico\u00bb, cos\u00ec da potersi occupare di pazienti fragili e cronici gravi, ma anche della \u00absorveglianza clinica dei pazienti in quarantena\u00bb, qualora fosse richiesto dalle regioni.", "Da parte loro, le regioni dovranno impegnarsi a fornire saturimetri, da distribuire ai pazienti\u00a0 e da utilizzare nei video-consulti.", "Il maggior carico di lavoro (e di oneri) sar\u00e0 compensato dallo sblocco dell\u2019aumento contrattuale, anticipando di fatto \u00abgli effetti economici relativi all\u2019Accordo collettivo nazionale 2016-18 previsti per la Medicina convenzionata\u00bb."], "category": "Notizia Vera", "publish_date": "2020-04-10", "tags": ["coronavirus", "covid19", "decreto imprese", "gazzetta ufficiale", "medici di famiglia", "sars-cov-2"], "links": ["https://www.gazzettaufficiale.it/eli/id/2020/04/08/20G00043/sg", "https://www.gazzettaufficiale.it/eli/gu/2020/04/08/94/sg/pdf#page=34", "https://www.gazzettaufficiale.it/eli/gu/2020/04/08/94/sg/pdf#page=35", "https://www.gazzettaufficiale.it/eli/gu/2020/04/08/94/sg/pdf#page=34"]}
{"url": "https://facta.news/notizia-falsa/2020/04/10/la-falsa-notizia-della-croce-di-gesu-comparsa-nel-cielo-sopra-a-bari/", "title": "La falsa notizia della \u00abcroce di Ges\u00f9\u00bb comparsa nel cielo sopra a Bari", "content": ["L\u20198 aprile il blog della preghiera ha pubblicato un articolo dal titolo \u00ab Bari.", "In cielo compare la croce di Ges\u00f9.", "La Foto che fa il giro del Mondo \u00bb.", "Nel testo si legge che uno studente della provincia di Bari mentre era in volo verso Amsterdam con degli amici per una vacanza avrebbe scattato una foto immortalando in cielo una figura molto simile alla croce di Cristo.", "L\u2019articolo \u00e8 accompagnato da un\u2019immagine che mostra, tra le nuvole, quella che sembra una croce bianca in cielo.", "Questa notizia \u00e8 falsa e circola in rete da tre anni.", "La notizia inventata \u00e8 stata pubblicata il 27 marzo 2017 da Il Fatto Quotidaino (da non confondere con la testata il Fatto quotidiano ), sito che si definisce satirico e che specifica di pubblicare anche articoli non corrispondenti alla veridicit\u00e0 dei fatti, come in questo caso.", "Nella foto originale \u2013 pubblicata online il 4 novembre 2009 \u2013 non compare nessuna croce in cielo, come si pu\u00f2 verificare qui ."], "category": "Notizia Falsa", "publish_date": "2020-04-10", "tags": ["bari", "croce", "fatto quotidaino"], "links": ["http://archive.is/3VpQK", "http://archive.is/qVu2c", "https://www.ilfattoquotidiano.it/", "https://www.deviantart.com/skewbaldjumper/art/The-Sky-xD-142488089"]}
{"url": "https://facta.news/fuori-contesto/2020/04/10/no-questa-foto-non-ritrae-migranti-che-assaltano-gli-uffici-postali-del-casertano-per-il-bonus-da-600-euro/", "title": "No, questa foto non ritrae migranti che \u00abassaltano gli uffici postali\u00bb del Casertano per il bonus da 600 euro", "content": ["Il 9 aprile la redazione di Facta ha ricevuto via WhatsApp la segnalazione di un presunto assalto alle poste da parte di immigrati nel Casertano.", "La segnalazione ci \u00e8 stata inviata facendo riferimento ad un articolo pubblicato dal sito StopCensura.org con il titolo: \u00abNel Casertano migranti assaltano uffici postali per il bonus da 600 euro\u00bb.", "L\u2019immagine di copertina dell\u2019articolo mostra un gruppo di persone di colore fuori da un edificio.", "Le persone sono tutte di spalle o di profilo e sono accalcate sotto la finestra di un piano rialzato dove, all\u2019interno, si intravede una persona.", "Non vi \u00e8 alcuna indicazione che possa ricondurre a un ufficio.", "L\u2019articolo \u00e8 stato pubblicato nella mattinata dell\u20198 aprile 2020 e condiviso sulla pagina Facebook del sito.", "Dallo stesso giorno il post ha iniziato a circolare nella stessa forma, oltre che su WhatsApp dove ci \u00e8 stato segnalato, anche su Twitter .", "La notizia \u2013 cos\u00ec come \u00e8 stata pubblicata \u2013 \u00e8 per\u00f2 parziale, la foto \u00e8 utilizzata fuori contesto e, in generale, l\u2019informazione \u00e8 potenzialmente fuorviante.", "Andiamo con ordine.", "Il 7 aprile Il Mattino ha riportato la notizia secondo cui sarebbero stati rilevati dei problemi legati all\u2019afflusso agli uffici postali di Castel Volturno (Caserta) e Mondragone (Caserta) di persone che ambivano ad avere il bonus da 600 euro introdotto con il Decreto Cura Italia per alcune categorie di lavoratori.", "Nell\u2019articolo, si legge, questo avviene \u00abda parte di stranieri e italiani\u00bb, non si fanno distinzioni.", "Per quanto riguarda l\u2019immagine, si tratta di una foto del tutto estranea a questi avvenimenti.", "L\u2019immagine appare, ad esempio, anche in testa ad un articolo pubblicato dall\u2019agenzia stampa Redattore Sociale il 7 gennaio 2020, ben prima dell\u2019emergenza coronavirus.", "L\u2019articolo di gennaio era focalizzato sugli effetti dei cambiamenti introdotti dal Decreto sicurezza del primo Governo Conte.", "L\u2019autrice dell\u2019articolo, da noi contattata, ci fa sapere che si tratta di una vecchia foto d\u2019archivio."], "category": "Fuori Contesto", "publish_date": "2020-04-10", "tags": ["#verabot", "covid19", "fotografia"], "links": ["https://donotlink.it/yyZ9r", "https://donotlink.it/YNPxV", "https://twitter.com/search?q=migranti%20bonus%20600%20euro&src=typed_query", "https://www.ilmattino.it/caserta/coronavirus_sul_litorale_domizio_ultime_notizie-5158256.html", "http://www.mef.gov.it/focus/Decreto-Cura-Italia-cosa-prevede-per-le-famiglie/", "https://www.normattiva.it/uri-res/N2Ls?urn:nir:stato:decreto.legge:2020-03-17;18", "https://www.redattoresociale.it/article/notiziario/migranti_deserti_i_bandi_accoglienza_ripercussioni_su_integrazione_e_terzo_settore_", "http://www.senato.it/leg/18/BGT/Schede/FascicoloSchedeDDL/ebook/50700.pdf"]}
{"url": "https://facta.news/notizia-falsa/2020/04/10/a-occupare-la-casa-della-coppia-di-anziani-morti-per-coronavirus-non-sono-stati-degli-immigrati-ma-un-uomo-italiano-e-la-sua-compagna-marocchina/", "title": "A occupare la casa della coppia di anziani morti per Coronavirus non sono stati degli \u00abimmigrati\u00bb, ma un uomo italiano e la sua compagna marocchina", "content": ["Mercoled\u00ec 8 aprile la redazione di Facta ha ricevuto via WhatsApp la richiesta di verificare la notizia secondo cui alcuni \u00abimmigrati\u00bb avrebbero occupato una casa appartenuta a una coppia di anziani deceduta per Coronavirus.", "L\u2019articolo in questione \u00e8 stato pubblicato da VoxNews, sito web recentemente finito nella lista di \u00absiti di misinformazione sul Coronavirus\u00bb di NewsGuard e il suo titolo, particolarmente circolato su WhatsApp, recita: \u00abCoppia anziani muore di Coronavirus, immigrati occupano la casa: \u201cOra \u00e8 nostra\u201d\u00bb.", "Si tratta di un titolo fuorviante.", "La notizia \u00e8 stata pubblicata originariamente dal quotidiano Libero che l\u20198 aprile raccontava la storia di un alloggio Aler della periferia sud-est di Milano rimasto vuoto dopo la morte dei due coniugi (di cui, stando a quanto riportato, solo uno scomparso dopo essere stato ricoverato per Coronavirus).", "Questo stesso appartamento \u00e8 stato successivamente occupato da un cittadino italiano di 48 anni e dalla sua compagna, una donna di 53 anni nata in Marocco (e dunque non, come di legge nel titolo in questione, da \u00abimmigrati\u00bb).", "Sempre dalle colonne di Libero , l\u20198 aprile sul caso \u00e8 intervenuto l\u2019assessore alla Casa della Regione Lombardia Stefano Bolognini, annunciando che gli occupanti saranno sgomberati dopo la fine del lockdown."], "category": "Notizia Falsa", "publish_date": "2020-04-10", "tags": ["#verabot", "casa occupata", "coronavirus", "coronavirus sars-cov-2", "covid19"], "links": ["https://www.newsguardtech.com/coronavirus-misinformation-tracking-center/", "https://www.pressreader.com/italy/libero/20200408/282007559508781", "https://aler.mi.it/", "https://www.ilgiornale.it/news/milano/milano-muoiono-covid-e-casa-viene-occupata-1851438.html"]}
{"url": "https://facta.news/notizia-vera/2020/04/10/i-manifesti-sgrammaticati-con-la-scritta-ce-la-faremo-sono-reali/", "title": "Il manifesto sgrammaticato con la scritta \u00abC\u2019\u00e8 la faremo\u00bb \u00e8 reale", "content": ["Tra il 9 e il 10 aprile la redazione di Facta ha ricevuto via WhatsApp numerose segnalazioni che contenevano al loro interno le foto di un grande manifesto che, su sfondo tricolore, riportava la scritta \u00abC\u2019\u00e8 la faremo\u00bb.", "La frase, pur contenendo un errore grammaticale (\u00abCe la faremo\u00bb sarebbe stata la versione corretta), \u00e8 un chiaro riferimento all\u2019impegno del Paese nella lotta al nuovo coronavirus Sars-Cov-2.", "Ma davvero \u00e8 stato stampato un manifesto con questo errore?", "S\u00ec, si tratta di una notizia vera.", "L\u2019episodio si \u00e8 verificato a San Benedetto del Tronto (Ascoli Piceno, Marche) e l\u2019errore grammaticale, stando a quanto riportato sul profilo Facebook ufficiale degli ideatori del manifesto, era voluto.", "Come mostra un logo presente sul manifesto nella parte rossa della bandiera italiana, il cartellone porta la firma di GTA Sun Beach , sito di stampo satirico e vicino alle vicende che riguardano San Benedetto del Tronto.", "Sulla pagina Facebook ufficiale di GTA Sun Beach \u00e8 stato chiarito il perch\u00e9 dell\u2019iniziativa.", "L\u20198 aprile 2020 \u00e8 stato pubblicato un post con una foto che mostra parte del manifesto affisso e nel testo di accompagnamento si legge \u00abquesta la dedichiamo a tutti quelli che ci hanno detto come dobbiamo spendere i nostri soldi, a quelli che hanno commentato incazzati ma scrivendo male in italiano, a quelli che ci hanno insultato, ai cugini ascolani che l\u2019hanno condivisa a morte per sfotterci, a quelli che facevano bene a darci i soldi per la web serie perch\u00e9 co\u2019 15 euro e mezza giornata di lavoro abbiamo mandato Sun Beach sulle pagine nazionali di tutto il web\u00bb.", "La presenza dell\u2019errore sembra quindi essere una scelta voluta."], "category": "Notizia Vera", "publish_date": "2020-04-10", "tags": ["#verabot"], "links": ["https://www.facebook.com/GTASunBeach/photos/a.1682936445368626/2513930448935884/?type=3&theater", "https://gtasunbeach.com/?fbclid=IwAR3sHWL4bLLev0juFPbfr7UtF85k3EX3BGPaPkQiMa26mLDiY7imLzr875M", "https://www.facebook.com/GTASunBeach/photos/a.1682936445368626/2513930448935884/?type=3"]}
{"url": "https://facta.news/fuori-contesto/2020/04/10/il-video-dei-giapponesi-che-buttano-giu-antenne-non-centra-con-il-5g/", "title": "Il video dei \u00abgiapponesi\u00bb che \u00abbuttano gi\u00f9 antenne\u00bb non c\u2019entra con il 5G", "content": ["Il 24 marzo su Facebook \u00e8 stato pubblicato un video che mostra diverse persone in strada circondare una struttura molto simile ad un palo della luce, segarlo e farlo cadere a terra, per poi esultare.", "Le immagini sono accompagnate da questo testo: \u00abin giappone buttano giu antenne in 5g!\u00bb.", "Il riferimento \u00e8 alla nuova tecnologia 5G ( 5th Generation ) che secondo diverse teorie del complotto prive di evidenze scientifiche avrebbe una correlazione con la pandemia da nuovo coronavirus.", "La notizia veicolata dal post Facebook \u00e8 fuorviante.", "Il video \u00e8 reale, risale al 2019 e non mostra dei \u00abgiapponesi\u00bb che danneggiano e fanno cadere delle \u00abantenne\u00bb collegate alla rete 5G.", "La scena ripresa nel video si \u00e8 verificata a Hong Kong il 24 agosto 2019 durante le proteste antigovernative e pro-democrazia contro la Cina, come si pu\u00f2 verificare qui .", "Il lampione fatto cadere a terra, secondo i manifestanti, era uno dei cosiddetti lampioni \u201cintelligenti\u201d i cui sensori e telecamere potevano raccogliere alcune informazioni circa il meteo e i flussi di traffico.", "Sempre secondo i manifestanti, questi lampioni erano anche in grado di sorvegliare i movimenti nelle strade e di poter effettuare il riconoscimento facciale dei pedoni.", "Questo \u00e8 stato il motivo che ne ha causato l\u2019abbattimento.", "Precisiamo che questo tipo di lampioni \u2013 come dichiarato dal dal governo di Hong Kong nel luglio 2019 \u2013 sono stati pensati anche per facilitare lo sviluppo futuro dei servizi di rete mobile di quinta generazione (5G) in citt\u00e0, ma questo non ha nulla a che fare con il loro abbattimento.", "Come infatti ha spiegato il Guardian , il timore degli attivisti ripresi nel video mentre fanno cadere il lampione nel video non era legato al 5G ma alla sola possibilit\u00e0 che le autorit\u00e0 cinesi avrebbero potuto utilizzare la struttura per raccogliere informazioni personali ."], "category": "Fuori Contesto", "publish_date": "2020-04-10", "tags": ["#verabot", "5g", "cina", "hong kong"], "links": ["https://www.facebook.com/patrizia.bardella.1/videos/1689630237883335/", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4327", "http://www.afpforum.com/AFPForum/Search/Results.aspx?pn=1&smd=8&mui=1&q=8675691946292534315_0&SearchUN=True&fst=020_1163603517&fto=1", "https://www.ilpost.it/2019/08/17/crisi-hong-kong-spiegata/", "https://factcheck.afp.com/how-smart-are-hong-kongs-lampposts", "https://www.theatlantic.com/technology/archive/2019/08/why-hong-kong-protesters-are-cutting-down-lampposts/597145/", "https://www.info.gov.hk/gia/general/201907/16/P2019071600732.htm", "https://www.theguardian.com/world/video/2019/aug/26/hong-kong-anti-surveillance-protesters-tear-down-smart-lamp-post-video", "https://www.abc.net.au/news/2019-08-24/hong-kong-protests-smart-lampposts-cut-down-surveillance-fears/11445606"]}
{"url": "https://facta.news/notizia-falsa/2020/04/10/il-falso-tweet-del-governatore-della-toscana-sul-nuovo-coronavirus/", "title": "Il falso tweet del governatore della Toscana sul nuovo coronavirus", "content": ["Il 9 aprile su Facebook \u00e8 stata pubblicata un\u2019 immagine che mostrerebbe un tweet pubblicato dal governatore della Toscana Enrico Rossi.", "Stando a quanto riportato Rossi avrebbe dichiarato: \u00abI tre cosiddetti positivi al Coronavirus in Lombardia o sono dei falsari o dei fascioleghisti!", "In Toscana non abbiamo paura abbiamo gli anticorpi contro il virus e contro il fascismo.", "Hasta l\u2019antibiotico siempre!!!\u00bb.", "L\u2019immagine \u00e8 accompagnata da questo commento: \u00abGiusto un mese fa un babbeo, presidente della Regione Toscana, PD, diceva queste parole\u00bb.", "Questa dichiarazione non trova riscontro in nessuna testata nazionale e locale, n\u00e9 nel profilo twitter ufficiale di Enrico Rossi ( qui ).", "Si tratta quindi di una notizia frutto di fantasia.", "Nell\u2019immagine del falso tweet compare l\u2019account @enricorossi, mentre l\u2019account ufficiale del governatore della regione Toscana \u00e8 @rossipresidente .", "La Regione Toscana ha annunciato \u00abche proceder\u00e0 contro gli autori dei post falsi e anche contro chi contribuir\u00e0 alla loro diffusione\u00bb."], "category": "Notizia Falsa", "publish_date": "2020-04-10", "tags": ["coronavirus sars-cov-2", "covid-19", "enrico rossi", "regione toscana"], "links": ["https://www.facebook.com/photo.php?fbid=2921242357941288&set=a.117338281665057&type=3&theater", "https://twitter.com/rossipresidente?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://twitter.com/rossipresidente/status/1242199278770106370?ref_src=twsrc%5Etfw", "https://twitter.com/rossipresidente?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.toscana-notizie.it/web/toscana-notizie/-/coronavirus-regione-denuncia-coloro-che-diffondo-post-falsi-del-presidente-sui-social-network"]}
{"url": "https://facta.news/fuori-contesto/2020/04/10/no-il-video-del-bambino-che-mette-in-bocca-una-rana-non-centra-con-il-nuovo-coronavirus/", "title": "No, il video del bambino che mette in bocca una rana non c\u2019entra con il nuovo coronavirus", "content": ["Il 9 aprile la redazione di Facta ha ricevuto via WhatsApp la segnalazione di un video che mostra un bambino che intento a giocare mette in bocca una rana viva.", "In sovrimpressione, una scritta riporta la parola \u00abCOVID-20\u00bb e altre parole in lingua araba.", "Il filmato che abbiamo ricevuto, della durata di 1 minuto e 52 secondi, \u00e8 realizzato in verticale e l\u2019inquadratura si mantiene per tutto il tempo sul bambino, ancora in tenera et\u00e0 e che presenta tratti somatici orientali.", "Ne abbiamo trovata una versione analoga su YouTube, priva per\u00f2 di scritte in sovrimpressione.", "Il piccolo \u00e8 seduto davanti a una bacinella rossa piena d\u2019acqua ed \u00e8 intento a mettersi ripetutamente in bocca l\u2019animale, che si muove ancora, per poi farlo finire a terra in conclusione del video.", "Nell\u2019audio si sentono le risate e alcuni commenti di persone non visibili nel video, ambientato in quello che sembra un garage o un cortile.", "La scritta in sovraimpressione \u00e8 verde e il termine \u00abCOVID-20\u00bb \u00e8 l\u2019unico riportato a caratteri occidentali e si trova in mezzo ad alcune parole in lingua araba.", "Il filmato, in forma integrale ma anche in versioni abbreviate e prive di scritta in sovrimpressione sta circolando in questi giorni, oltre che su WhatsApp, anche su Twitter , Facebook e YouTube , spesso con il titolo di \u00ab Chinese baby eating a frog\u00bb (traduzione: \u00ab Bambino cinese mangia una rana\u00bb ) e, talvolta, commenti sprezzanti nei confronti del popolo cinese.", "L\u2019allusione \u00e8 all\u2019epidemia di Sars-CoV-2 il cui primo focolaio, come ormai noto, ha avuto origine nella citt\u00e0 di Wuhan, nella regione cinese dell\u2019Hubei.", "Il filmato, tuttavia, con l\u2019epidemia da nuovo coronavirus non ha niente a che fare.", "Non ne conosciamo l\u2019esatta provenienza geografica, ma con un lavoro di ricerca in rete ne troviamo testimonianza su YouTube (con scritte in arabo diverse da quelle odierne, ma le stesse immagini) gi\u00e0 a partire dal 24 novembre 2018 : molto prima che si presentassero i primi casi di Covid-19 in Cina ( a dicembre 2019 \u2013 Fonte: Oms).", "Inoltre precisiamo che il termine Covid-19 per definire la malattia innescata dal nuovo coronavirus \u00e8 stato ufficializzato dall\u2019Organizzazione Mondiale della Sanit\u00e0 solo l\u2019 11 febbraio 2020 .", "Nel 2018, il termine Covid-19 (o -20, come riporta il nostro video) di fatto non esisteva ancora."], "category": "Fuori Contesto", "publish_date": "2020-04-10", "tags": ["#verabot", "coronavirus sars-cov-2", "covid19"], "links": ["https://www.youtube.com/watch?v=e_VI-4qsUZo", "https://twitter.com/search?q=baby%20eating%20frog&src=typed_query&f=video", "https://www.facebook.com/watch/?ref=search&v=2907747519304869&external_log_id=5d0ae4ed91c95409d5eaa031a987bb4a&q=baby%20eating%20frog", "https://www.youtube.com/results?search_query=baby+eating+frog", "https://facta.news/tag/covid19/", "https://www.nejm.org/doi/full/10.1056/NEJMoa2001316", "https://www.youtube.com/watch?v=NykHIaijnes", "https://www.who.int/news-room/q-a-detail/q-a-coronaviruses", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4067"]}
{"url": "https://facta.news/notizia-falsa/2020/04/14/no-wuhan-non-e-coperta-interamente-dal-5g-e-non-ci-sono-legami-con-il-coronavirus/", "title": "No, Wuhan non \u00e8 \u00abcoperta interamente\u00bb dal 5G e non ci sono legami con il coronavirus", "content": ["Il 6 aprile su Facebook \u00e8 stato pubblicato un post che mostra una scritta di colore bianco su uno sfondo nero.", "Si legge \u00abINDOVINELLO: DOVE SI TROVA LA PRIMA CITTA AL MONDO COPERTA INTERAMENTE DAL 5G !?", "WUHAN AVETE CAPITO !?\u00bb.", "Wuhan \u2013 capoluogo della\u00a0provincia cinese\u00a0dell\u2019Hubei \u2013 \u00e8 stato a dicembre 2019 il primo focolaio al mondo del nuovo coronavirus Sars-Cov-2.", "Il post Facebook in questione, quindi, allude ad un collegamento diretto tra la tecnologia 5G e la diffusione del nuovo coronavirus.", "Questa notizia \u00e8 falsa.", "Andiamo con ordine.", "Come ha ricostruito il sito di debunking austriaco MimiKama , utilizzando Ooakla 5G Map (strumento che permette la verifica della copertura di rete in una citt\u00e0 o in un Paese), Wuhan \u00e8 coperta dalla rete 5G solamente per il 10 per cento del totale.", "Riguardo alle tempistiche, poi, nel Regno Unito il 5G \u00e8 arrivato 18 mesi prima di quanto non sia successo a Wuhan , dove la nuova tecnologia \u00e8 arrivata ad agosto 2019.", "Precisiamo poi che molti dei Paesi che sono stati colpiti duramente dalla pandemia, come la Francia e l\u2019 Iran , hanno poca o nessuna copertura 5G .", "Infine, come spiegato dall\u2019Istituto superiore di sanit\u00e0 (ISS), non esistono evidenze scientifiche \u00abche indichino una correlazione tra epidemia da nuovo coronavirus e rete 5G\u00bb."], "category": "Notizia Falsa", "publish_date": "2020-04-14", "tags": ["#verabot", "5g", "coronavirus sars-cov-2", "covid-19", "wuhan"], "links": ["https://www.facebook.com/massimiliano.fontana.965/posts/926621911126318", "https://www.epicentro.iss.it/coronavirus/cosa-sono", "https://www.mimikama.at/allgemein/5g-und-coronavirus-kein-zusammenhang/", "https://www.speedtest.net/ookla-5g-map", "https://www.theguardian.com/technology/2020/apr/07/how-false-claims-about-5g-health-risks-spread-into-the-mainstream", "https://gisanddata.maps.arcgis.com/apps/opsdashboard/index.html?fbclid=IwAR1nMuFe5muITyeJnYXlTnbSqqos8YBGr6j6CMWT4t6zZyaWkvGUY1vflVw#/bda7594740fd40299423467b48e9ecf6", "https://gisanddata.maps.arcgis.com/apps/opsdashboard/index.html?fbclid=IwAR1nMuFe5muITyeJnYXlTnbSqqos8YBGr6j6CMWT4t6zZyaWkvGUY1vflVw#/bda7594740fd40299423467b48e9ecf6", "https://www.speedtest.net/ookla-5g-map", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4327"]}
{"url": "https://facta.news/notizia-falsa/2020/04/14/nessun-documento-ufficiale-indica-le-date-per-la-riapertura-degli-esercizi-commerciali/", "title": "Nessun documento ufficiale indica le date per la riapertura degli esercizi commerciali", "content": ["Luned\u00ec 13 aprile la redazione di Facta ha ricevuto via WhatsApp la richiesta di verificare l\u2019esistenza di un presunto documento ufficiale, che metterebbe nero su bianco il calendario valido per la riapertura degli esercizi commerciali dopo la chiusura dovuta all\u2019emergenza Covid-19.", "La segnalazione fa riferimento a un testo, circolato sull\u2019app di messaggistica istantanea a partire dall\u201911 aprile sia come catena che sotto forma di documento della Presidenza del Consiglio, secondo cui la cosiddetta \u201cfase 2\u201d delle misure di contenimento inizierebbe il prossimo 4 maggio, con il ritorno alla libera circolazione (seppur a distanza di sicurezza) e la riapertura di \u00abalcune attivit\u00e0 commerciali come negozi tessili, di arredamento e d\u2019abbigliamento\u00bb, per poi proseguire l\u201911-12 maggio con tribunali e uffici professionali, il 18-25 maggio con ristoranti, estetisti, parrucchieri e il 31 maggio con la ripartenza del campionato di calcio.", "Il completo ritorno alla normalit\u00e0 sarebbe previsto per la per la primavera del 2021.", "\u00abNon ho la possibilit\u00e0 di verificare l\u2019autenticit\u00e0 della notizia, ma se \u00e8 vero siamo tra incudine e martello\u00bb conclude l\u2019autore della catena, \u00abun Governo incapace di decidere la cosa giusta e un popolo che decide da solo sbagliando tutto.", "SCANDALOSO\u00bb Il testo in questione \u00e8 stato riportato come bozza \u00abin discussione\u00bb da numerose testate giornalistiche , ma, come riferisce il Manifesto, sarebbe gi\u00e0 stato smentito dal ministero della Salute, che lo definisce \u00abdel tutto infondato\u00bb.", "Il vero cronoprogramma, che dovrebbe portare ad un progressivo ritorno alla normalit\u00e0 dopo il lockdown iniziato in Italia il 9 marzo, sar\u00e0 realizzato dalla task force istituita il 10 aprile dal presidente del Consiglio Giuseppe Conte e sar\u00e0 reso pubblico attraverso una conferenza stampa entro il 4 maggio."], "category": "Notizia Falsa", "publish_date": "2020-04-14", "tags": ["coronavirus sars-cov-2", "covid-19", "fase2", "riapertura"], "links": ["https://www.gazzettadiparma.it/mediagallery/tv-parma/2020/04/13/news/riaperture_ecco_le_ipotesi_per_la_fase_2_e_il_ritorno_alla_normalita_a_primavera_2021-_video-3142522/", "https://ilmanifesto.it/dal-4-maggio-al-marzo-2021-ipotesi-di-uscita-dal-lockdown/", "https://www.gazzettaufficiale.it/eli/id/2020/03/09/20A01535/sg", "https://www.ilsole24ore.com/art/colao-e-fase-2-cinque-punti-che-contano-ADxla8J"]}
{"url": "https://facta.news/notizia-vecchia/2020/04/14/il-senato-non-ha-per-ora-restituito-il-vitalizio-a-700-parlamentari/", "title": "Il Senato non ha (per ora) restituito il vitalizio a 700 parlamentari", "content": ["Gioved\u00ec 9 aprile la redazione di Facta ha ricevuto via WhatsApp la richiesta di verificare la notizia secondo cui il Senato avrebbe deciso di restituire il vitalizio a 700 ex parlamentari.", "La fonte segnalata \u00e8 un articolo presente nel blog Infosannio , un collettore di notizie che in questo caso riprende un articolo dal Fatto Quotidiano del 30 gennaio, intitolato: \u00abLa Casta ha vinto: il Senato rid\u00e0 il vitalizio a 700 politici\u00bb.", "Nell\u2019articolo del Fatto Quotidiano si spiega che la Commissione contenziosa del Senato, incaricata di giudicare i ricorsi giunti dopo la decisione di ricalcolare con metodo contributivo i trattamenti pensionistici dei parlamentari, avrebbe gi\u00e0 scritto la sentenza che cancellerebbe di fatto il taglio dei vitalizi.", "Si tratta dunque di un\u2019indiscrezione vecchia che ad oggi, 14 aprile 2020, non risulta corrispondere a verit\u00e0.", "L\u2019articolo del Fatto Quotidiano si riferiva infatti alla camera di consiglio in programma per lo scorso 20 febbraio che \u00e8 stata in seguito rinviata su richiesta del Movimento 5 Stelle.", "Al momento non \u00e8 ben chiaro quali membri della commissione saranno chiamati a votare (il forzista Caliendo ha annunciato l\u2019astensione, la presidente Alberti Casellati ha invitato tutti i senatori a fare lo stesso, lasciando la decisione ai membri laici) e la stessa indiscrezione del Fatto Quotidiano potrebbe a questo punto rivelarsi superata."], "category": "Notizia Vecchia", "publish_date": "2020-04-14", "tags": ["fatto quotidiano", "vitalizi"], "links": ["https://infosannio.wordpress.com/2020/01/30/la-casta-ha-vinto-il-senato-rida-il-vitalizio-a-700-politici/", "https://www.ilfattoquotidiano.it/in-edicola/articoli/2020/01/30/la-casta-ha-vinto-il-senato-rida-il-vitalizio-a-700-politici/5689619/", "http://www.senato.it/leg/18/BGT/Schede/Commissioni/0-00057.htm", "https://www.camera.it/leg17/465?tema=riduzione_spese_parlamentari", "https://ilmanifesto.it/vitalizi-ha-voluto-la-giustizia-interna-ma-ora-m5s-la-blocca/", "https://www.ilfattoquotidiano.it/2020/02/05/vitalizi-passo-indietro-caliendo-mi-astengo-m5s-decisione-tardiva-in-commissione-intreccio-dinteressi-inaccettabile-va-azzerata/5696769/"]}
{"url": "https://facta.news/immagine-modificata/2020/04/15/no-non-ce-un-commercio-al-dettaglio-di-bambini-e-neonati-nel-dpcm-firmato-da-conte/", "title": "No, non c\u2019\u00e8 un \u00abcommercio al dettaglio di bambini e neonati\u00bb nel Dpcm firmato da Conte", "content": ["L\u201911 aprile su Facebook \u00e8 stata pubblicata l\u2019 immagine di un presunto \u00aballegato 1\u00bb del Dpcm (decreto del Presidente del Consiglio dei ministri) firmato da Giuseppe Conte lo scorso 10 aprile, durante l\u2019emergenza legata alla pandemia da Covid-19.", "Nella foto, alla voce \u00abcommercio al dettaglio\u00bb, compare, tra le altre, anche la scritta \u00abcommercio al dettaglio di bambini e neonati\u00bb.", "Questa notizia \u00e8 falsa.", "Nell\u2019allegato 1 del DPCM del 10 aprile, documento in cui si indica quali attivit\u00e0 del commercio al dettaglio possono riaprire dal 14 aprile 2020, si legge in realt\u00e0 \u00abcommercio al dettaglio di vestiti per bambini e neonati\u00bb, come si pu\u00f2 verificare qui .", "L\u2019immagine circolata su Facebook \u00e8 stata quindi modificata."], "category": "Immagine Modificata", "publish_date": "2020-04-15", "tags": ["#verabot", "conte", "coronavirus sars-cov-2", "covid19", "dpcm"], "links": ["https://www.facebook.com/photo.php?fbid=1755501061282003&set=a.664746670357453&type=3&theater", "http://www.governo.it/it/articolo/conferenza-stampa-del-presidente-conte/14450", "http://www.regioni.it/newsletter/n-3819/del-14-04-2020/si-continua-a-restare-in-casa-le-disposizioni-del-decreto-del-10-aprile-21086/", "https://www.gazzettaufficiale.it/eli/id/2020/04/11/20A02179/sg"]}
{"url": "https://facta.news/notizia-vera/2020/04/15/si-questo-video-mostra-il-saluto-di-wuhan-ai-medici-che-hanno-sconfitto-il-coronavirus/", "title": "S\u00ec, questo video mostra il ringraziamento dei cittadini verso i medici che a Wuhan hanno combattuto il coronavirus", "content": ["Marted\u00ec 14 aprile la redazione di Facta ha ricevuto via Whatsapp la richiesta di verificare un video che, stando a quanto riportato da chi l\u2019ha condiviso, mostrerebbe il saluto commosso della citt\u00e0 di Wuhan ai medici che hanno affrontato l\u2019emergenza Covid-19.", "Il filmato mostra cinque autobus percorrere una strada scortati dalle forze dell\u2019ordine e circondati da due ali di folla.", "Nei 3 minuti e 39 secondi successivi, vengono mostrati dei cittadini visibilmente grati per il lavoro svolto dal personale medico e infermieri commossi per il tributo.", "Si tratta di un video reale, girato nella citt\u00e0 di Wuhan tra il 17 e il 18 marzo 2020.", "Il video ha avuto ampia diffusione sui social media cinesi e in particolare su Weibo grazie ad un post della popstar kazaka Dimash Kudaibergen che ha ottenuto oltre 10 mila condivisioni.", "Il contenuto ha poi oltrepassato i confini cinesi grazie al tweet del senatore colombiano Carlos Lozada e da l\u00ec \u00e8 approdato sui social media europei.", "Le immagini contenute nel video sono state realizzate dall\u2019emittente cinese CGTN (China Global Television Network) e sono comparse in numerosi servizi sul tema, anche di media americani .", "Una parte minoritaria delle immagini (quelle che inquadrano la folla) sono invece di produzione amatoriale e sono state realizzate nelle citt\u00e0 del Hubei che per prime hanno allentato le restrizioni anti-contagio il 13 marzo."], "category": "Notizia Vera", "publish_date": "2020-04-15", "tags": ["#verabot", "coronavirus", "coronavirus sars-cov-2", "covid-19", "medici", "wuhan"], "links": ["https://www.nytimes.com/2018/11/19/fashion/china-social-media-weibo-wechat.html", "https://www.weibo.com/dimash?from=page_100505_profile&wvr=6&mod=like&is_hot=1#_loginLayer_1586875729201", "https://twitter.com/Carlozada_FARC/status/1244465994900398080?s=20", "https://www.cgtn.com/", "https://www.youtube.com/watch?v=biXC8VhJdnA", "https://www.youtube.com/watch?v=sKMGSOlFQL0", "https://twitter.com/FADHLALESAEY/status/1240982025730961408?s=20"]}
{"url": "https://facta.news/immagine-modificata/2020/04/15/no-la-foto-di-un-tornado-tra-i-campi-non-e-stata-scattata-in-zona-reggio-emilia/", "title": "No, la foto di un tornado tra i campi non \u00e8 stata scattata in \u00abzona Reggio Emilia\u00bb", "content": ["Il 14 aprile su Facebook \u00e8 stata pubblicata una foto che mostra un tornado in una zona di campagna.", "L\u2019immagine \u00e8 accompagnata da un commento in cui si sostiene che la scena si sarebbe verificata in \u00abzona Reggio Emilia\u00bb.", "Questa notizia \u00e8 falsa.", "Il tornado che si vede nella foto \u00e8 in realt\u00e0 stato immortalato in un\u2019immagine scattata in Oklahoma (Stati Uniti d\u2019America) il 3 maggio 1999, come si pu\u00f2 verificare qui .", "Alla foto dei campi visibile nel post pubblicato il 14 aprile 2020 su Facebook \u00e8 stata in seguito aggiunta quella del tornado."], "category": "Immagine Modificata", "publish_date": "2020-04-15", "tags": ["reggio emilia", "tornado"], "links": ["https://www.facebook.com/photo.php?fbid=2917684564986060&set=a.675855125835693&type=3&theater", "https://en.wikipedia.org/wiki/1999_Oklahoma_tornado_outbreak#/media/File:Dszpics1.jpg"]}
{"url": "https://facta.news/notizia-falsa/2020/04/15/il-video-il-corona-virus-smascherato-ora-sappiamo-cosa-lo-attiva-e-pseudoscienza/", "title": "Il video \u00abIl corona virus smascherato ora sappiamo cosa lo attiva\u00bb \u00e8 pseudoscienza", "content": ["A partire dal 10 aprile la redazione di Facta ha ricevuto numerose segnalazioni via WhatsApp che chiedevano la verifica di un video intitolato \u00abIl corona virus smascherato ora sappiamo cosa lo attiva\u00bb che propone una serie di correlazioni tra innovazioni tecnologiche e pandemie per poi imputare al 5G la colpa dei morti da nuovo coronavirus .", "Il filmato \u00e8 stato postato il 5 aprile 2020 su una pagina Facebook che esiste dal 2012 chiamata Cose che nessuno ti dir\u00e0 e conta oggi [15 aprile 2020] quasi 14 mila condivisioni, \u00e8 la versione abbreviata (09.25 minuti) di un altro video , pubblicato il 3 aprile 2020 sul canale YouTube del protagonista delle inquadrature, della durata complessiva di 19.19 minuti e dal titolo: \u00abEcco la vera causa del Ginovirus [1] e delle pandemie!\u00bb.", "Il video mostra un\u2019inquadratura orizzontale in versione selfie di uno youtuber italiano, il cui nickname \u00e8 Il Greg (che sta per Gregis), noto prevalentemente per i suoi video su auto e motori direttamente dal suo garage, per un\u2019 indagine per truffa \u2013 ma, ultimamente, anche per questioni legate all\u2019attualit\u00e0, come appunto l\u2019epidemia di Covid-19 \u2013 mentre fa un lungo monologo da una stanza con una parete gialla, una finestra sulla sinistra e una bacheca sullo sfondo (un format ripreso da moltissimi video dello stesso autore).", "Il video del monologo a tema Covid-19 \u00e8 un mix di informazioni infondate, false e anche pericolose.", "Per iniziare, la persona inquadrata si rif\u00e0 alle affermazioni di una sorta di guru della medicina alternativa, tale Thomas Cowan, un medico californiano noto , oltre che per essersi fatto sospendere , nel 2017, la licenza per negligenza verso i pazienti, anche per aver diffuso l\u2019ipotesi di \u201cavvelenamento\u201d da parte della nuova tecnologia per le telecomunicazioni 5G come spiegazione delle morti da Covid-19.", "Le sue dichiarazioni sono gi\u00e0 state smentite e bollate come pseudoscienza e tesi cospirazioniste da colleghi fact-checker nostrani (per esempio qui e qui ) e internazionali (per esempio qui e qui ).", "Inoltre, lo stesso video di Cowan che lo youtuber invita a consultare a supporto delle proprie tesi (a mezzo di un link sotto al video) \u00e8 stato rimosso da YouTube per violazione delle regole della community.", "Lo stesso Cowan, ripreso poi dallo youtuber del nostro video, si rif\u00e0 alle teorie di un noto pseudo-scienziato del passato: Rudolf Steiner , non un biologo, n\u00e9 un virologo n\u00e9 un epidemiologo, ma un esoterista austriaco nato nel 1861, ideatore di svariate pratiche \u201calternative\u201d e scientificamente infondate come per esempio l\u2019 agricoltura biodinamica .", "La tesi di fondo del filmato in esame (che di fatto ripercorre quella di Cowan) \u00e8 che ogni grande epidemia della storia sarebbe stata la conseguenza della diffusione di una grande innovazione tecnologica legata al mondo delle telecomunicazioni.", "Stando a quanto sostenuto nel filmato, nel 1918 la terribile influenza spagnola sarebbe stata la conseguenza della diffusione delle onde radio; nel 1968 la cosiddetta Hong Kong , della diffusione dei primi satelliti; oggi, la pandemia di Covid-19, sarebbe legata alle onde del 5G.", "Nessuna di queste idee trova, n\u00e9 ha mai trovato, alcun tipo di riscontro scientifico.", "In particolare, in merito alla Covid-19, l\u20198 aprile l\u2019Organizzazione Mondiale della Sanit\u00e0 ha anzi inserito l\u2019ipotesi di un legame 5G-nuovo coronavirus in testa ai casi di disinformazione pi\u00f9 diffusi sulla pandemia: \u00abCovid-19 si sta diffondendo anche in molti paesi che non hanno la rete 5G\u00bb, si legge sul sito ufficiale dell\u2019Oms.", "Anche il Ministero della Salute italiano inserisce l\u2019ipotesi di una correlazione tra pandemia e rete 5G tra le bufale e \u2013 come avevamo spiegato anche qui \u2013 riporta che \u00aba oggi, e dopo molte ricerche effettuate, nessun effetto negativo sulla salute \u00e8 stato collegato in modo causale all\u2019esposizione alle tecnologie wireless\u00bb.", "Basandosi sulle teorie sopra citate, il protagonista del filmato si avventura in altre dichiarazioni sostenendo, ad esempio (minuto 09:40 del video integrale) che il nuovo coronavirus \u00abnon ha nessuna colpa\u00bb e addirittura che \u00abprobabilmente non si trasmette neanche\u00bb.", "Queste informazioni sono false, smentite dalle buone pratiche per la prevenzione messe a disposizione dall\u2019Organizzazione Mondiale della Sanit\u00e0.", "Al minuto 10.55 l\u2019autore sostiene poi che la citt\u00e0 da cui \u00e8 partito il focolaio, Wuhan, sia \u00abla prima citt\u00e0 in tutto il mondo a essere interamente 5G\u00bb.", "Questo \u00e8 falso: come noi di Facta abbiamo gi\u00e0 chiarito, nella citt\u00e0 cinese in cui si \u00e8 originata l\u2019epidemia non c\u2019\u00e8 una copertura totale in 5G.", "Wuhan \u00e8 coperta solo per il 10 per cento.", "Al minuto 14:30, il protagonista del filmato accusa poi la presunta attivazione del 5G anche di aver sterminato centinaia di uccelli a Roma: come nel caso precedente, si tratta di una notizia falsa, di cui ci siamo gi\u00e0 occupati in questo articolo.", "[1] Non \u00e8 dato sapere il perch\u00e9 del nomignolo dato al virus che dai contenuti presentati durante il video risulta essere palesemente il Sars-CoV-2.", "Un trucchetto forse per sviare (per ora) la rimozione del video da parte della piattaforma, che proprio nei giorni scorsi ha annunciato di voler eliminare i video che riportano teorie cospirazioniste su 5G e coronavirus."], "category": "Notizia Falsa", "publish_date": "2020-04-15", "tags": ["#verabot", "coronavirus", "covid19", "salute&benessere", "sars-cov-2"], "links": ["https://donotlink.it/0le59", "https://facta.news/tag/covid19/", "https://donotlink.it/GlvOm", "https://www.youtube.com/watch?v=dsZNWYfb9w4&t=6s", "https://bergamo.corriere.it/notizie/cronaca/17_marzo_16/truffe-motorizzazione-lamborghini-taroccata-viaggiava-grazie-errori-ortografia-c10aea42-0a55-11e7-b712-325362193aaf.shtml?fbclid=IwAR2wGVpGvOHRmRoeTHa9af8uIVS3ymPjPjw3-ovgY3H_x2gVUAWr0RtuVR8", "https://www.cbc.ca/news/technology/fact-check-viral-video-coronavirus-1.5506595", "https://perma.cc/C5K9-6BXZ", "https://www.butac.it/il-dottor-thomas-cowan-steiner-e-lelettrificazione/", "https://www.open.online/2020/03/30/coronavirus-il-5g-penetra-nelle-cellule-indebolendo-il-sistema-immunitario-no/", "https://www.cbc.ca/news/technology/fact-check-viral-video-coronavirus-1.5506595", "https://factcheck.afp.com/experts-dismiss-claims-5g-wireless-technology-created-novel-coronavirus", "https://maldita.es/malditaciencia/2020/04/13/video-coronavirus-5g-covid19-thomas-cowan/", "https://www.youtube.com/watch?v=8XbpqHsGaVw", "https://www.britannica.com/biography/Rudolf-Steiner", "http://bressanini-lescienze.blogautore.espresso.repubblica.it/2011/02/21/biodinamica%C2%AE-cominciamo-da-rudolf-steiner/?fbclid=IwAR0n3jABH1h56PsuwGQTz41Jgtd3uiZiIU0bXZxx-XRuQ7EKYijRXmfPOAI", "https://www.britannica.com/event/influenza-pandemic-of-1918-1919", "https://www.britannica.com/event/Hong-Kong-flu-of-1968", "https://www.who.int/emergencies/diseases/novel-coronavirus-2019/advice-for-public/myth-busters", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://www.who.int/news-room/q-a-detail/q-a-coronaviruses", "https://facta.news/notizia-falsa/2020/04/14/no-wuhan-non-e-coperta-interamente-dal-5g-e-non-ci-sono-legami-con-il-coronavirus/", "https://facta.news/fuori-contesto/2020/04/07/no-la-foto-che-mostra-degli-uccelli-morti-a-terra-non-e-stata-scattata-a-trieste-e-non-riguarda-il-5g/", "https://www.repubblica.it/tecnologia/social-network/2020/04/06/news/youtube_elimina_video_che_legano_epidemia_al_5g-253295708/"]}
{"url": "https://facta.news/notizia-vecchia/2020/04/15/questo-numero-di-focus-su-linfluenza-killer-e-vero-ma-si-riferisce-allinfluenza-aviaria-del-2005/", "title": "Questo numero di Focus su \u00abl\u2019influenza killer\u00bb \u00e8 vero, ma si riferisce all\u2019influenza aviaria del 2005", "content": ["Mercoled\u00ec 15 aprile la redazione di Facta ha ricevuto via WhatsApp la richiesta di verificare l\u2019esistenza di un numero cartaceo del mensile scientifico Focus, risalente al 2005, dedicato all\u2019arrivo di un nuovo virus definito \u00abl\u2019influenza killer\u00bb, che secondo la copertina del magazine \u00abviene dagli uccelli\u00bb, \u00abin Asia ha gi\u00e0 ucciso\u00bb e \u00absta imparando a passare da uomo a uomo\u00bb.", "L\u2019immagine \u00e8 stata diffusa il 7 aprile su Facebook e condivisa con toni complottisti in relazione ad un presunto precedente dell\u2019emergenza sanitaria attualmente in corso.", "La copertina \u00e8 reale ma non ha nulla a che fare con il Covid-19.", "Il numero di Focus la cui copertina \u00e8 diventata recentemente virale risale all\u2019ottobre 2005 ed \u00e8 dedicato al virus H5N1 , la cosiddetta \u00abinfluenza aviaria\u00bb, presente in Asia fin dal 2003 (dove aveva ucciso 66 persone tra Vietnam, Thailandia, Cambogia e Indonesia), ma entrata nel dibattito pubblico italiano a luglio del 2005, con l\u2019allarme degli scienziati per una possibile trasmissione da uomo a uomo.", "Il virus, altamente patogeno, fino al 2007 ha contagiato in tutto 300 persone, provocando oltre 200 morti, senza mai comunque diventare una pandemia."], "category": "Notizia Vecchia", "publish_date": "2020-04-15", "tags": ["#verabot", "focus", "h5n1", "influenza aviaria", "virus"], "links": ["https://www.facebook.com/791707027876336/photos/a.806191853094520/1067178533662516/?type=3", "https://www.facebook.com/graziano.cherchi.94/posts/1479910192168383", "https://www.facebook.com/photo?fbid=10217821343308472&set=a.1435063919801", "https://www.focus.it/scienza/salute/speciale-influenza", "https://www.epicentro.iss.it/influenza/avian", "https://apps.who.int/iris/bitstream/handle/10665/68985/WHO_CDS_2005.29_ita.pdf?sequence=3&isAllowed=y"]}
{"url": "https://facta.news/fuori-contesto/2020/04/15/no-queste-foto-di-maltempo-a-venezia-non-sono-del-14-aprile-2020/", "title": "No, queste foto di maltempo a Venezia non sono state scattate il 14 aprile 2020", "content": ["Il 15 aprile la redazione di Facta ha ricevuto via WhatsApp la richiesta di verifica di un post con alcune fotografie che ritraggono una situazione di cielo minaccioso o vere e proprie trombe d\u2019aria sopra ai tetti di alcune abitazioni e in una citt\u00e0 che si affaccia sul mare.", "Gli scatti sono tre e in cima al post si legge: \u00abAvete sentito un forte vento poco fa?", "Ecco cosa \u00e8 successo a Venezia un\u2019ora fa\u00bb.", "Se \u00e8 vero che le immagini immortalano Venezia, non \u00e8 per\u00f2 vero che gli scatti sono databili al 14 aprile 2020.", "Nella giornata di marted\u00ec 14 aprile 2020 forti raffiche di vento (bora) hanno effettivamente colpito il Veneto (fonte: Arpa ).", "Le foto riportate \u2013 che come conferma anche la testata locale La Voce di Venezia hanno ripreso a circolare attraverso WhatsApp proprio nelle ultime ore \u2013 immortalano s\u00ec la citt\u00e0 lagunare ma riguardano fatti risalenti al 12 giugno 2012 (come \u00e8 possibile verificare anche qui ).", "In quell\u2019occasione una violenta tromba d\u2019aria si \u00e8 abbattuta sulle isole di Certosa, Sant\u2019Erasmo e Sant\u2019Elena (Venezia).", "Si tratta quindi di immagini recentemente utilizzate fuori dal loro contesto originale."], "category": "Fuori Contesto", "publish_date": "2020-04-15", "tags": ["fotografia"], "links": ["https://www.arpa.veneto.it/notizie/in-primo-piano/ieri-in-veneto-raffiche-di-bora-fino-a-90-chilometri-orari", "https://www.lavocedivenezia.it/maltempo-oggi-pomeriggio-alberi-devastati-nel-veneziano/", "http://www.veneziatoday.it/cronaca/tromba-aria-venezia-oggi-12-giugno-2012.html", "https://www.3bmeteo.com/gallery/ultim--ora--tromba-d--aria-a-venezia-57958", "https://www.ilpost.it/2012/06/13/6-video-della-tromba-daria-a-venezia-ieri/", "https://www.lettera43.it/venezia-tromba-daria-colpisce-la-laguna/?refresh_ce"]}
{"url": "https://facta.news/notizia-falsa/2020/04/16/diffondere-la-catena-che-parla-dei-server-scaricati-di-recente-non-manterra-attivo-il-vostro-account-facebook/", "title": "Diffondere la catena che parla dei server \u00abscaricati di recente\u00bb non manterr\u00e0 attivo il vostro account Facebook", "content": ["Mercoled\u00ec 15 aprile la redazione di Facta ha ricevuto via WhatsApp la richiesta di verificare un messaggio che informa gli utenti Facebook di un presunto sovraccarico dei server che avrebbe reso necessaria la disattivazione degli account inutilizzati.", "Per non perdere \u00abtutti i tuoi contatti\u00bb, secondo l\u2019autore della catena, sarebbe necessario inoltrare il messaggio a tutti i contatti Facebook, azione che sbloccherebbe un aggiornamento recante un \u00abnuovo design\u00bb e \u00abun nuovo colore per la chat\u00bb.", "Il testo \u00e8 preceduto da un numero di telefono con prefisso ucraino.", "Si tratta di un messaggio falso che torna ciclicamente a circolare sotto forma di catena.", "Il contenuto originale risale a luglio 2019 ed \u00e8 la traduzione fedele di un messaggio ucraino , piuttosto diffuso nell\u2019est Europa .", "La prima apparizione di una simile catena ci riporta indietro ai tempi di Msn Messenger , piattaforma a cui si deve il riferimento al \u00abnuovo colore della chat\u00bb presente nel messaggio."], "category": "Notizia Falsa", "publish_date": "2020-04-16", "tags": ["disattivazione profilo", "facebook"], "links": ["https://westnews.com.ua/pislya-vchorashnogo-zboyu-u-facebook-aktivizuvalisya-shahrayi/", "https://spottedlublin.pl/dostales-wiadomosc-od-znajomego-o-awarii-facebooka-nie-badz-glupi-nie-przesylaj-jej-dalej/", "https://www.bufale.net/i-nostri-server-sono-stati-scaricati-conferma-gli-utenti-di-facebook-attivi-ancora-catene-di-s-antonio/"]}
{"url": "https://facta.news/notizia-falsa/2020/04/16/no-luomo-che-si-e-fatto-un-selfie-con-giorgia-meloni-non-e-il-proprietario-di-una-societa-5g-e-nemmeno-il-suo-fidanzato/", "title": "No, l\u2019uomo che si \u00e8 fatto un selfie con Giorgia Meloni non \u00e8 il proprietario di una societ\u00e0 5G (e nemmeno il suo fidanzato)", "content": ["Il 15 aprile la redazione di Facta ha ricevuto via WhatsApp la richiesta di verificare di un post che ritrae la leader di Fratelli d\u2019Italia Giorgia Meloni e un\u2019altra persona che viene presentata come \u00abproprietario\u00bb di una societ\u00e0 che si occupa di 5G e come suo \u00abattuale fidanzato\u00bb.", "La foto \u00e8 un selfie che sia sopra che sotto ai volti dei due protagonisti riporta alcune scritte bianche su sfondo nero dove, appunto, si esplicitano le informazioni di cui abbiamo scritto sopra.", "Stando all\u2019immagine, il partner di Meloni \u2013 si legge \u2013 si chiamerebbe \u00abGian Marco Saolini\u00bb e sarebbe \u00abproprietario della 5G MS SPA\u00bb.", "Saolini starebbe inoltre sfruttando l\u2019appoggio politico della fidanzata per installare \u00abantenne per il 5G In tutta Italia senza controlli\u00bb.", "Le informazioni riportate nell\u2019immagine sono false.", "La foto in questo stesso formato (selfie e testo) \u00e8 stata pubblicata il 14 aprile 2020 sul profilo Facebook di Gian Marco Saolini, che \u00e8 s\u00ec il coprotagonista dello scatto, ma non \u00e8 n\u00e9 il proprietario di una azienda che ha che fare con il 5G, n\u00e9 il fidanzato di Giorgia Meloni.", "Saolini \u00e8 un noto creatore di bufale di cui abbiamo trattato anche lo scorso 9 aprile, quando in un video diventato virale sui social network e su WhatsApp si fingeva un antennista a conoscenza di misteriosi complotti che ricondurrebbero all\u2019installazione della rete 5G l\u2019epidemia di Covid-19 \u2013 questione che abbiamo smentito in diverse occasioni (come per esempio qui , qui e qui ).", "Non siamo a conoscenza dell\u2019occasione dello scatto in questione, ma la foto \u00e8 gi\u00e0 stata pubblicata sullo stesso profilo anche il 30 gennaio 2018 nel corso della campagna elettorale per le elezioni del 4 marzo 2018 e, successivamente, anche il 12 maggio 2019 , in occasione della festa della mamma.", "Si tratta, insomma, di una foto datata e, in entrambi i casi, impiegata in post ironici dello stesso Saolini.", "Della ditta alla quale si fa riferimento, la \u00ab5G MS SPA \u00bb , in rete non c\u2019\u00e8 traccia.", "Esiste un\u2019 azienda dal nome simile in provincia di Brescia ma che \u00e8 probabilmente estranea a tutta la vicenda poich\u00e9 non troviamo alcun collegamento diretto tra questa e Saolini.", "Sul presunto legame sentimentale Saolini-Meloni, ci risulta che quest\u2019ultima sia impegnata col giornalista Andrea Giambruno , legame che esiste da ben prima degli scatti con Saolini."], "category": "Notizia Falsa", "publish_date": "2020-04-16", "tags": ["#verabot", "5g", "coronavirus", "covid19", "politica", "salute&benessere", "sars-cov-2"], "links": ["https://donotlink.it/aeQWy", "https://donotlink.it/OgQbp", "https://facta.news/notizia-falsa/2020/04/09/il-video-antennista-svela-cosa-ce-dietro-le-antenne-5g-e-un-falso/", "https://facta.news/tag/covid19/", "https://facta.news/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://facta.news/notizia-falsa/2020/04/15/il-video-il-corona-virus-smascherato-ora-sappiamo-cosa-lo-attiva-e-pseudoscienza/", "https://donotlink.it/3lyJG", "https://donotlink.it/AlRQl", "https://www.emmeesse.it/", "https://www.iltempo.it/politica/2019/12/23/news/compagno-giorgia-meloni-andrea-giambruno-donna-forte-banana-geisha-intervista-libero-1259455/", "https://www.liberoquotidiano.it/video/sfoglio/12241861/giorgia-meloni-paparazzi-stazione-centrale-milano.html"]}
{"url": "https://facta.news/notizia-falsa/2020/04/15/e-la-gente-rimase-a-casa-non-e-una-poesia-scritta-nel-1800-durante-la-peste/", "title": "\u00abE la gente rimase a casa\u00bb non \u00e8 una poesia scritta nel 1800 durante la peste", "content": ["Il 15 aprile diverse segnalazioni arrivate via WhatsApp alla redazione di Facta hanno richiesto di verificare se una poesia il cui primo verso recita \u00abe la gente rimase a casa\u00bb \u00e8 stata scritta da Kitty O\u2019Meary nel 1869 durante l\u2019epidemia di peste dell\u2019800.", "Si tratta di una notizia \u00e8 falsa.", "Kitty O\u2019Meara (e non Kitty O\u2019Meary come riportato nel messaggio WhatsApp) \u00e8 una donna di 64 anni che vive nella citt\u00e0 di Madison nel Wisconsin (Stati Uniti d\u2019America)\u00a0come si pu\u00f2 leggere in questa intervista rilasciata da O\u2019Meara al sito The Oprah Magazine il 19 marzo 2020.", "La poesia di cui si parla \u00e8 stata pubblicata in inglese il 16 marzo 2020 sul blog personale di O\u2019Meara durante l\u2019attuale pandemia causata dal nuovo coronavirus SARS-CoV-2, come si pu\u00f2 verificare qui .", "Non risale, quindi, al 1800.\u00a0Irene Vella, autrice e giornalista italiana, ha per\u00f2 sostenuto che la poesia pubblicata da O\u2019Meara sarebbe in realt\u00e0 una traduzione di un suo componimento pubblicato l\u201911 marzo 2020 su Facebook.", "O\u2019Meara, nell\u2019intervista a The Oprah Magazine , ha negato queste affermazioni."], "category": "Notizia Falsa", "publish_date": "2020-04-15", "tags": ["#verabot", "coronavirus", "coronavirus sars-cov-2", "covid19", "kitty o\u2019meara"], "links": ["https://www.oprahmag.com/entertainment/a31747557/and-the-people-stayed-home-poem-kitty-omeara-interview/", "https://the-daily-round.com/2020/03/16/in-the-time-of-pandemic/", "https://www.facebook.com/photo.php?fbid=10221621203296745&set=a.2249081383877&type=3&theater", "https://www.facebook.com/IreVella/photos/a.105040370954541/162163315242246/?type=3&__tn__=-R"]}
{"url": "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "title": "No, Conad non sta distribuendo buoni spesa gratuiti", "content": ["Marted\u00ec 14 aprile la redazione di Facta ha ricevuto via WhatsApp la richiesta di verificare alcuni messaggi che promuovono presunti buoni spesa, del valore di 250 o 500 euro, emessi dalla catena di supermercati Conad \u00abper aiutare i nostri clienti fedeli\u00bb.", "Si tratta di due differenti messaggi, circolati sulla nota applicazione di messaggistica istantanea, che riportano il link a due siti internet diversi, ma ugualmente falsi.", "Invitiamo quindi i nostri lettori a non cliccarci.", "Nel primo caso il collegamento ipertestuale reindirizza alla pagina conad.it-affare.club, un sito internet ingannevole che offre buoni di 250 euro e costruito sulla falsariga di quello utilizzato per promuovere i falsi buoni spesa Coop (di cui avevamo parlato qui ).", "Il secondo messaggio conduce invece all\u2019indirizzo conad.it-selezionare.store e promette buoni spesa gratuiti del valore di 500 euro.", "In entrambi i casi, attraverso una ricerca nel registro dei domini \u00e8 possibile verificare come i siti web risultino creati di recente, con lo scopo di ottenere informazioni sugli utenti sfruttando un mini-sondaggio, e non sono in alcun modo riconducibili alla catena di supermercati.", "Non \u00e8 la prima volta che Conad finisce al centro di messaggi pubblicitari truffaldini e gi\u00e0 a febbraio 2018 aveva messo in guardia i propri clienti, con un messaggio sulla propria pagina Facebook che avvertiva: \u00abCi sono arrivate diverse segnalazioni a proposito di un concorso ingannevole che utilizza il nostro marchio e le nostre immagini senza il nostro consenso e invita le persone a vincere dei finti buoni spesa, tramite l\u2019applicazione Whatsapp.", "Ci teniamo quindi a precisare che non si tratta di una nostra promozione, ma di una truffa che usa in modo illegittimo il logo Conad.", "Tutte le scontistiche ufficiali sono presenti unicamente sul nostro sito\u00bb. ."], "category": "Notizia Falsa", "publish_date": "2020-04-15", "tags": ["buoni sconto", "conad"], "links": ["https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/", "https://www.facebook.com/Conad/posts/1501504406584617"]}
{"url": "https://facta.news/fuori-contesto/2020/04/17/no-la-foto-di-una-scimmia-che-sorregge-un-cucciolo-stremato-non-e-stata-scattata-durante-gli-incendi-in-australia/", "title": "No, la foto di una scimmia che sorregge un cucciolo stremato non \u00e8 stata scattata durante gli incendi in Australia", "content": ["Il 17 aprile la redazione di Facta ha ricevuto una richiesta di verifica via WhatsApp di una fotografia che ritrae due scimmie: un esemplare adulto, in un gesto di disperazione, e un cucciolo, che il primo regge in grembo, visibilmente stremato.", "Lo scatto, stando a quanto riportato nel testo che lo accompagna, immortalerebbe \u00abuna madre e un figlio\u00bb e sarebbe stato realizzato durante \u00abl\u2019incendio in Australia\u00bb, sottintendendo probabilmente la sequenza di catastrofici roghi che ha coinvolto il continente tra l\u2019estate del 2019 e lo scorso febbraio .", "Si tratta per\u00f2 di un\u2019immagine estrapolata dal suo contesto originale e le informazioni riportate sono quindi false.", "La foto in questione \u00e8 stata realizzata dal fotografo indiano Avinash Lodhi e non mostra una scena avvenuta in Australia negli ultimi mesi del 2019 o all\u2019inizio del 2020.", "La foto risale in realt\u00e0 al 2017, ed \u00e8 stata scattata a Jabalpur, in India.", "La ritroviamo infatti pubblicata (con tanto di copyright ) sul profilo Facebook del fotografo gi\u00e0 il 15 aprile 2017.", "Ne sono inoltre testimoni anche diversi organi di stampa internazionali che hanno ripreso la storia dietro all\u2019immagine ( qui e qui per esempio).", "\u00abC\u2019era un gruppo di scimmie che correvano di soppiatto \u2013 ha spiegato Lodhi a Metro News il 9 maggio 2017 \u2013 e ho deciso di sedermi a vedere che cosa stava succedendo\u00bb.", "Precisiamo poi che il cucciolo di macaco \u2013 questa la specie dei due animali \u2013 si \u00e8 ripreso pochi minuti dopo lo scatto, come confermato sempre dall\u2019autore.", "Ci\u00f2 nonostante, l\u2019immagine \u00e8 stata in passato pi\u00f9 volte riproposta in associazione a contesti catastrofici \u2013 come per esempio i roghi in Amazzonia \u2013 per poi essere puntualmente smentita in pi\u00f9 occasioni ."], "category": "Fuori Contesto", "publish_date": "2020-04-17", "tags": ["ambiente", "animali", "australia"], "links": ["https://www.ilpost.it/2019/11/08/incendi-nuovo-galles-sud-australia/", "https://www.lifegate.it/persone/news/australia-incendi-fine", "https://www.facebook.com/avinash.lodhi", "https://www.facebook.com/photo.php?fbid=1384500868254690&set=pb.100000843695134.-2207520000..&type=3&theater", "https://www.independent.co.uk/news/world/asia/monkey-mourning-dead-baby-photo-infant-emotional-india-a7728226.html", "https://www.ichowk.in/society/viral-photograph-of-a-mother-monkey-feeling-pain/story/1/6797.html", "https://metro.co.uk/2017/05/09/mother-monkey-is-caught-crying-as-she-clutches-her-baby-but-is-it-what-it-seems-6625780/", "https://www.facebook.com/photo.php?fbid=1512870675417708&set=picfp.100000843695134&type=3&theater", "http://www.meteoweb.eu/2019/08/amazzonia-incendi-bolsonaro-macron-foresta-amazzonica/1304813/", "https://www.indiatoday.in/trending-news/story/seen-this-viral-pic-of-a-monkey-holding-her-baby-from-amazon-fire-fact-check-it-is-from-jabalpur-1590716-2019-08-23", "https://www.facebook.com/photo.php?fbid=2538358276202271&set=pb.100000843695134.-2207520000..&type=3&theater", "https://www.snopes.com/news/2019/08/23/viral-amazon-fire-photos/"]}
{"url": "https://facta.news/notizia-vera/2020/04/17/il-video-degli-americani-che-scendono-in-strada-rompendo-la-quarantena-e-vero/", "title": "Il video degli \u00abamericani che scendono in strada rompendo la quarantena\u00bb \u00e8 vero", "content": ["Mercoled\u00ec 15 aprile la redazione di Facta ha ricevuto via Whatsapp la richiesta di verificare un video , che ritrarrebbe alcuni cittadini americani in strada per protestare contro le misure di quarantena imposte dal governo nel tentativo di far fronte all\u2019emergenza Covid-19.", "Nel filmato si vede un uomo, con occhiali e cappello, che dice di aver \u00abpercorso due miglia\u00bb per arrivare al \u00abCapitol\u00bb, aggiungendo che \u00abquesto \u00e8 ci\u00f2 che accade quando gli americani si svegliano\u00bb.", "Il resto del video, della durata complessiva di 2 ore e 24 minuti, contiene immagini di una protesta popolare organizzata per le strade di una non meglio precisata citt\u00e0 del Michigan, con assembramenti di cittadini arrabbiati per essere stati \u00abprivati della libert\u00e0\u00bb.", "Il video \u00e8 reale e si riferisce a \u00ab Operation Gridlock \u00bb , la protesta organizzata dalla Michigan Conservative Coalition (movimento repubblicano) per protestare contro la decisione \u2013 presa dalla governatrice democratica dello Stato del Michigan Gretchen Whitmer \u2013 di estendere il lockdown fino al 30 aprile.", "Nell\u2019idea degli organizzatori, la protesta avrebbe dovuto bloccare la citt\u00e0 con l\u2019utilizzo di automobili cos\u00ec da mantenere il distanziamento sociale, ma diversi manifestanti sono arrivati a piedi fino al palazzo del governo statale \u2013 il Michigan State Capitol\u2019s di Lansing \u2013 anche imbracciando armi ."], "category": "Notizia Vera", "publish_date": "2020-04-17", "tags": ["#verabot", "coronavirus", "coronavirus sars-cov-2", "covid-19", "michigan", "quarantena"], "links": ["https://www.youtube.com/watch?time_continue=6673&v=ZvUUtLmGrUU&feature=emb_logo", "https://www.corriere.it/video-articoli/2020/04/16/coronavirus-migliaia-manifestano-le-armi-contro-lockdown-michigan/3221232e-7fa4-11ea-8804-717fbf79e066.shtml", "https://abcnews.go.com/US/convoy-protesting-stay-home-orders-targets-michigans-capital/story?id=70138816", "https://michiganconservativecoalition.com/about/", "https://www.lastampa.it/esteri/2020/04/16/news/la-rivolta-del-michigan-contro-la-serrata-per-il-coronavirus-uccisa-la-liberta-1.38724284", "https://www.ilfattoquotidiano.it/2020/04/16/coronavirus-conservatori-del-michigan-protestano-contro-il-lockdown-esteso-fino-al-30-aprile-i-manifestanti-sono-armati-le-immagini/5772355/"]}
{"url": "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "title": "No, Esselunga non ha annunciato che \u00abregaler\u00e0 a tutti\u00bb un coupon di 500\u20ac", "content": ["Il 15 aprile alla redazione di Facta \u00e8 arrivata la richiesta di verificare un messaggio circolato su WhatsApp che promuove dei presunti coupon di una cifra pari a 500 euro regalati gratuitamente \u00aba tutti\u00bb dalla catena di supermercati Esselunga.", "Il collegamento ipertestuale reindirizza alla pagina esselunga.it-riscuotere.club, un sito internet \u2013 che non ha nulla a che vedere con il sito ufficiale della catena di supermercati \u2013 che offre ingannevolmente buoni ma che ha lo scopo di ottenere dati e informazioni sugli utenti sfruttando un mini-sondaggio.", "Invitiamo quindi i nostri lettori a non cliccare sul link.", "Si tratta di una notizia falsa, smentita dalla stessa Esselunga."], "category": "Notizia Falsa", "publish_date": "2020-04-15", "tags": ["buoni sconto", "esselunga"], "links": ["https://www.esselunga.it/cms/homepage.html/", "https://www.esselunga.it/cms/approfondimenti/frodi_online.html"]}
{"url": "https://facta.news/notizia-vera/2020/04/17/il-video-che-promette-di-piantare-un-albero-ogni-mille-visualizzazioni-e-reale/", "title": "Il video che promette di piantare un albero ogni mille visualizzazioni \u00e8 reale", "content": ["Venerd\u00ec 17 aprile la redazione di Facta ha ricevuto via WhatsApp la richiesta di verificare un video che promette di piantare un albero ogni mille visualizzazioni raggiunte.", "\u00abQuesto video pianta alberi\u00bb si legge nell\u2019introduzione del filmato, che si conclude con lo slogan \u00abTu condividi, noi piantiamo.", "Riempiamo di verde il pianeta, insieme\u00bb.", "Si tratta di un video reale.", "La clip di 41 secondi \u00e8 parte della nuova campagna di Treedom, piattaforma web fiorentina che permette di piantare un albero a distanza e seguirlo online, per l\u2019Earth Day del prossimo 22 aprile.", "L\u2019iniziativa, alla seconda edizione, nel 2019 ha reso possibile la creazione di una foresta composta da 10.407 alberi."], "category": "Notizia Vera", "publish_date": "2020-04-17", "tags": ["alberi", "earth day 2020", "youtube"], "links": ["https://www.youtube.com/watch?v=_nDUxCVcZpo&feature=youtu.be", "https://www.facebook.com/treedom/posts/10157367980437309", "https://www.treedom.net/it/organization/treedom/event/earth-day-2019"]}
{"url": "https://facta.news/notizia-vera/2020/04/20/il-questionario-online-presentato-come-una-indagine-epidemiologica-nazionale-e-ufficiale/", "title": "Il questionario online presentato come una \u00abIndagine epidemiologica nazionale Covid-19\u00bb \u00e8 ufficiale", "content": ["Luned\u00ec 20 aprile la redazione di Facta ha ricevuto via WhatsApp la richiesta di verificare l\u2019ufficialit\u00e0 di un questionario online ospitato dal sito della Commissione europea e presentato come una \u00abIndagine epidemiologica nazionale Covid-19\u00bb.", "A generare diffidenza ha contribuito l\u2019avviso che accompagna il sondaggio, un messaggio con cui la Commissione europea si esonera da ogni responsabilit\u00e0 relativa al \u00abcontenuto dei questionari creati utilizzando il servizio EUSurvey, che ricade sotto l\u2019esclusiva responsabilit\u00e0 del creatore o del gestore del modulo\u00bb.", "Il questionario \u00e8 reale.", "Come si legge in un comunicato del Consiglio Nazionale delle Ricerche (CNR) del 14 aprile 2020, l\u2019indagine \u00e8 stata pubblicata dal CNR in collaborazione con il Dipartimento di Scienze Biomediche e Cliniche dell\u2019Ospedale Sacco (diretto dal professor Massimo Galli), l\u2019Istituto di Neuroscienze e l\u2019Istituto di Fisiologia Clinica del CNR, la Societ\u00e0 Italiana di Geriatria e Gerontologia (SIGG) e la Societ\u00e0 Italiana di Malattie Infettive e Tropicali (SIMIT).", "Lo studio, che ha ricevuto il via libera del Comitato Etico dell\u2019Istituto nazionale per le malattie infettive Lazzaro Spallanzani IRCCS, \u00e8 totalmente anonimizzato e ha lo scopo di ottenere una stima realistica della diffusione del Covid-19 sul territorio italiano, in modo tale da aiutare le autorit\u00e0 sanitarie ad approntare programmi efficaci di sorveglianza e intervento.", "Il questionario \u00e8 stato pubblicato lo scorso 13 aprile e rappresenta ad oggi il metodo pi\u00f9 affinato per condurre un\u2019indagine epidemiologica su un campione di popolazione, in attesa dei dati pi\u00f9 certi che arriveranno dai 150 mila test sierologici in arrivo dal 3 maggio."], "category": "Notizia Vera", "publish_date": "2020-04-20", "tags": ["#verabot", "coronavirus", "coronavirus sars-cov-2", "covid-19", "indagine epidemiologica", "questionario", "sorveglianza"], "links": ["https://ec.europa.eu/eusurvey/runner/EPICOVID19_CNR?language=it", "https://www.cnr.it/it/news/9357/covid-19-on-line-un-questionario-rivolto-ai-cittadini-per-stimare-la-reale-diffusione-del-contagio", "https://tg24.sky.it/cronaca/2020/04/18/coronavirus-italia-test-sierologico-gara.html"]}
{"url": "https://facta.news/notizia-vecchia/2020/04/20/la-foto-del-dorso-di-un-delfino-che-nuota-a-venezia-e-stata-scattata-nel-2016/", "title": "La foto del dorso di un delfino che nuota a Venezia \u00e8 stata scattata nel 2016", "content": ["Il 2 aprile su Facebook \u00e8 stata pubblicata una foto che mostra un delfino nuotare nella laguna di Venezia.", "Ad accompagnare l\u2019immagine, questo testo: \u00abUn delfino (anzich\u00e9 le orrende e abnormi navi da crociera) fa l\u2019inchino a Venezia\u00bb.", "Questa notizia risale a quattro anni fa ed \u00e8 stata recentemente pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "La foto in questione non \u00e8 stata scattata ad aprile 2020 ma il 26 ottobre 2016 e mostra un delfino nuotare\u00a0nella laguna di Venezia, tra Murano e Sant\u2019Elena, come si pu\u00f2 verificare qui ."], "category": "Notizia Vecchia", "publish_date": "2020-04-20", "tags": ["delfino", "venezia"], "links": ["https://www.facebook.com/SogniNelCassetto/photos/a.3631305906941972/3631317576940805/?type=3&theater", "https://www.ilpost.it/flashes/ieri-cera-un-delfino-a-venezia/"]}
{"url": "https://facta.news/fuori-contesto/2020/04/20/no-il-video-di-un-delfino-che-mangia-un-pesce-che-fa-la-fine-del-coronavirus-non-e-stato-girato-a-trieste/", "title": "No, il video di un delfino che mangia un pesce che fa \u00abla fine del coronavirus\u00bb non \u00e8 stato girato a Trieste", "content": ["Il 13 marzo su Facebook \u00e8 stato pubblicato un video che mostra un delfino nuotare vicino al molo di un porto.", "Le immagini sono accompagnate da un commento in cui si sostiene che la scena si sarebbe svolta a Trieste e che sarebbe la conseguenza del lockdown deciso dal governo Conte II lo scorso 9 marzo per contrastare la diffusione del nuovo coronavirus.", "Nell\u2019audio del filmato si ironizza sostenendo che il delfino stia mangiando un pesce che ha cos\u00ec fatto \u00abla fine del coronavirus\u00bb.", "Questa notizia \u00e8 fuorviante.", "Il video \u00e8 vero ma non mostra una scena verificatesi a Trieste.", "Le immagini sono state riprese nel porto di Cagliari, in Sardegna, durante il periodo di lockdown per Covid-19.", "Il video, pubblicato a marzo 2020, mostra un delfino nuotare vicino al molo Ichnusa di Cagliari, la base dove il team dell\u2019imbarcazione Luna Rossa si allena per l\u2019America\u2019s Cup del 2021, come si pu\u00f2 verificare qui e qui ."], "category": "Fuori Contesto", "publish_date": "2020-04-20", "tags": ["#verabot", "cagliari", "coronavirus", "coronavirus sars-cov-2", "covid-19", "delfino", "luna rossa", "trieste"], "links": ["https://www.facebook.com/monica.verzin/videos/10216684957379292/", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4184", "https://www.unionesarda.it/articolo/sport/altri/2019/12/05/luna-rossa-si-svela-al-pubblico-sold-out-per-il-primo-open-day-al-4-961158.html", "https://video.ilpiccolo.gelocal.it/locale/ai-tempi-cupi-del-coronavirus-il-saluto-di-un-delfino-regala-un-sorriso/122500/122963?ref=search", "https://www.ansa.it/sardegna/notizie/2020/03/14/cagliari-delfino-mascotte-di-luna-rossa_43645811-8169-4ed0-8c63-7d3ca698ce8a.html"]}
{"url": "https://facta.news/notizia-falsa/2020/04/17/lansa-non-ha-pubblicato-uninfografica-sulla-riaperture/", "title": "L\u2019Ansa non ha pubblicato un\u2019infografica sulle riaperture dopo il lockdown da Covid-19", "content": ["Venerd\u00ec 17 aprile la redazione di Facta ha ricevuto via WhatsApp la richiesta di verificare un\u2019infografica che sarebbe stata pubblicata dall\u2019agenzia stampa Ansa e che mostrerebbe il programma delle riaperture previste dal governo Conte II dopo il lockdown deciso per contrastare la diffusione del nuovo coronavirus.", "Sull\u2019immagine in questione compare il logo \u00abAnsa.com\u00bb.", "Questa notizia \u00e8 falsa.", "La stessa Ansa ha smentito di aver pubblicato una simile notizia e ha annunciato di aver presentato una denuncia alla Polizia Postale.", "Inoltre, l\u2019indirizzo Ansa.com non esiste.", "Il sito ufficiale dell\u2019agenzia \u00e8 infatti www.ansa.it .", "Infine, ricordiamo che il vero cronoprogramma che dovrebbe portare ad un progressivo ritorno alla normalit\u00e0 dopo il lockdown\u00a0attualmente in atto sar\u00e0 realizzato dalla task force istituita il 10 aprile dal presidente del Consiglio Giuseppe Conte e sar\u00e0 reso pubblico attraverso una conferenza stampa entro il 4 maggio."], "category": "Notizia Falsa", "publish_date": "2020-04-17", "tags": ["ansa", "covid19", "lockdown", "riaperture"], "links": ["https://www.ansa.it/sito/notizie/politica/2020/04/17/coronavirus-circola-falsa-infografica-ansa-sulle-riaperture_04a1c6a9-330b-4ad5-bf83-23be09e160f8.html", "https://www.ansa.it/", "https://twitter.com/Agenzia_Ansa/status/1251113379542052865?ref_src=twsrc%5Etfw", "https://www.ilsole24ore.com/art/colao-e-fase-2-cinque-punti-che-contano-ADxla8J"]}
{"url": "https://facta.news/fuori-contesto/2020/04/20/le-mascherine-della-regione-veneto-non-sono-dispositivi-di-protezione-individuale-ma-il-test-dellaccendino-non-centra/", "title": "Le mascherine della Regione Veneto non sono dispositivi di protezione individuale, ma il \u00abtest dell\u2019accendino\u00bb non c\u2019entra", "content": ["Sabato 18 aprile la redazione di Facta ha ricevuto via WhatsApp la richiesta di verificare un video , pubblicato da quello che il Corriere definisce \u00abun farmacista\u00bb, nel quale si sostiene che le mascherine distribuite dalla Regione Veneto sarebbero \u00abinutili\u00bb e non adatte a proteggere dal rischio di contrarre l\u2019infezione da nuovo coronavirus.", "Per sostenere tale ipotesi, l\u2019uomo in camice bianco indossa diverse mascherine mettendo in pratica il cosiddetto \u00abtest dell\u2019accendino\u00bb, una prova empirica molto diffusa su YouTube che consiste nel soffiare aria dall\u2019interno di una mascherina cercando di spegnere la fiamma di un accendino posto all\u2019esterno.", "Secondo il farmacista, le mascherine sarebbero utili solo nel caso in cui la fiamma non si spegnesse perch\u00e9 ci\u00f2 vorrebbe dire che \u00abposso starnutire, posso tossire\u00bb senza il rischio di infettare nessuno.", "Non \u00e8 per\u00f2 vero che si pu\u00f2 stabilire la qualit\u00e0 di una mascherina attraverso il \u00abtest dell\u2019accendino\u00bb.", "La conferma arriva dai colleghi thailandesi di Sure And Share Center MCOT che il 25 marzo 2020 hanno verificato l\u2019inconsistenza della prova con la direttrice generale del ministero della Salute thailandese, la dottoressa Panpimol Wipulakorn.", "Secondo la scienziata , una prova empirica di questo tipo dipende fortemente dalle variabili rappresentate da potenza del soffio e distanza dell\u2019accendino, rendendo il test di fatto inutile (oltre che pericoloso, dal momento che la mascherina potrebbe prendere fuoco).", "L\u2019unico metodo funzionante per stabilire l\u2019efficacia di una mascherina \u00e8 invece quello di fare attenzione alle certificazioni contenute nella confezione.", "Le mascherine distribuite gratuitamente dalla Regione Veneto non sono \u00abdispositivi di protezione individuale\u00bb \u2013 come tra l\u2019altro riportato sul dorso delle stesse mascherine \u2013 \u00a0ma \u00abschermi filtranti\u00bb realizzati dall\u2019azienda editoriale Grafica Veneta in base all\u2019articolo 16 comma 2 del decreto del 17 marzo .", "Nonostante ci\u00f2, secondo quanto dichiarato dal presidente di Grafica Veneta Fabio Franceschi, \u00able mascherine filtranti hanno superato tutti i test, anche quelli non richiesti dal decreto-legge\u00bb."], "category": "Fuori Contesto", "publish_date": "2020-04-20", "tags": ["#verabot", "coronavirus", "coronavirus sars-cov-2", "covid-19", "mascherine"], "links": ["https://www.youtube.com/watch?v=YVfrWVuJuFc", "https://www.youtube.com/watch?v=dC0Hga10nbk&feature=emb_logo", "https://www.poynter.org/?ifcn_misinformation=you-can-test-a-quality-of-reusable-mask-blowing-a-lighter-as-you-wear-it", "https://www.youtube.com/watch?v=0wYHFL_cqPc&list=PLQM82xOBx-5uY4lw0pOOm5url9nVSVu5H&index=15&t=049s", "https://www.researchgate.net/scientific-contributions/2077023248_Panpimol_Wipulakorn", "https://www.graficaveneta.com/new2018/news/coronavirus.-non-solo-libri-gv-stampa-gli-schermi-filtranti-per-la-popolazi/it", "https://www.gazzettaufficiale.it/eli/id/2020/03/17/20G00034/sg", "https://www.ilgazzettino.it/nordest/padova/coronavirus_mascherine_fabio_franceschi_grafica_veneta_certificazione-5176912.html"]}
{"url": "https://facta.news/fuori-contesto/2020/04/21/il-video-dei-delfini-che-nuotato-in-un-porto-non-e-stato-girato-in-italia-ma-in-turchia/", "title": "Il video dei delfini che nuotano in un porto non \u00e8 stato girato in Italia ma in Turchia", "content": ["Il 19 aprile su Facebook \u00e8 stato pubblicato un video che mostra dei delfini nuotare all\u2019interno di un piccolo porto.", "Le immagini sono accompagnate da un commento in cui si sostiene che la scena si \u00e8 verificata a Cetraro, in provincia di Cosenza (Calabria).", "Questa notizia \u00e8 falsa.", "Il video \u00e8 reale ma non \u00e8 stato girato in Italia ad aprile 2020.", "Grazie all\u2019aiuto dei nostri colleghi di Teyit (progetto turco che si occupa di fact-checking), abbiamo verificato che le immagini in questione mostrano in realt\u00e0 il porto Atak\u00f6y Marina ad Istanbul, in Turchia.", "Sono state pubblicate dai media turchi lo scorso 16 aprile, come si pu\u00f2 verificare qui , qui e qui ."], "category": "Fuori Contesto", "publish_date": "2020-04-21", "tags": ["delfino", "turchia"], "links": ["https://www.facebook.com/franca.furgiuele.7/videos/vb.100010466562561/1108610669497808/?type=2&theater", "https://teyit.org/", "https://www.google.com/maps/@40.9698352,28.8764331,3a,75y,305.18h,66.93t/data=!3m8!1e1!3m6!1sAF1QipNNf3tKuubyqnT9LdDJNV9mUqTlcUpIH5FFPNMJ!2e10!3e11!6shttps:%2F%2Flh5.googleusercontent.com%2Fp%2FAF1QipNNf3tKuubyqnT9LdDJNV9mUqTlcUpIH5FFPNMJ%3Dw203-h100-k-no-pi0-ya312.18506-ro-0-fo100!7i8704!8i4352", "http://www.cumhuriyet.com.tr/video/atakoy-marinada-yunuslarin-dansi-ilgiyle-izlendi-1733454", "https://www.hurriyet.com.tr/gundem/atakoy-marinada-yunuslar-goruntulendi-41496363", "https://www.youtube.com/watch?v=lPyUPiyaNj4"]}
{"url": "https://facta.news/notizia-falsa/2020/04/21/no-lidl-non-sta-distribuendo-buoni-regalo-del-valore-di-500e-per-i-nati-tra-il-1970-e-il-1975/", "title": "No, Lidl non sta distribuendo buoni regalo \u00abdel valore di 500\u20ac\u00bb per i nati tra il 1970 e il 1975", "content": ["Il 21 aprile la redazione di Facta ha ricevuto via WhatsApp la richiesta di verificare un messaggio circolato sull\u2019app di messaggistica instantanea in cui si legge che \u00abi nati tra il 1970 e il 1975 possono ricevere un buono regalo del valore di 500\u20ac per fare la spesa al Lidl\u00bb.", "Questa notizia non trova alcun riscontro nel sito ufficiale della catena di supermercati.", "La stessa Lidl, sul proprio sito, ha inoltre avvertito che \u00abi concorsi e le attivit\u00e0 promozionali di Lidl Italia sono comunicati esclusivamente attraverso i canali ufficiali (il sito internet www.lidl.it , la pagina Facebook di Lidl, il profilo Twitter ufficiale, la newsletter)\u00bb e invitato \u00aba prestare attenzione ad iniziative diffuse attraverso la rete, via WhatsApp, o tramite email che, pur riportanti impropriamente il logo Lidl, non sono in alcun modo riconducili\u00bb alla societ\u00e0.", "Segnaliamo infine ai nostri lettori che bufale simili hanno riguardato negli ultimi giorni anche altre catene di supermercati: Esselunga , Conad , Coop e Crai ."], "category": "Notizia Falsa", "publish_date": "2020-04-21", "tags": ["buoni sconto", "lidl"], "links": ["https://www.lidl.it/contents/informazioni/concorsi", "https://www.lidl.it/it", "https://www.facebook.com/lidlitalia", "https://twitter.com/lidlitalia", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/04/15/no-conad-non-sta-distribuendo-buoni-spesa-gratuiti/", "https://facta.news/notizia-falsa/2020/04/09/no-coop-non-sta-distribuendo-generi-alimentari-gratuiti-del-valore-di-250-euro/", "https://facta.news/notizia-falsa/2020/04/16/no-crai-non-ha-annunciato-che-regalera-a-tutti-un-coupon-di-500e/"]}
{"url": "https://facta.news/notizia-falsa/2020/04/21/no-il-numero-di-morti-in-italia-nel-primo-trimestre-del-2020-non-e-il-piu-basso-degli-ultimi-otto-anni/", "title": "No, il numero di morti in Italia nel primo trimestre del 2020 non \u00e8 il pi\u00f9 basso degli ultimi otto anni", "content": ["Il 21 aprile la redazione di Facta ha ricevuto via WhatsApp numerose richieste di verificare un\u2019immagine, circolata sull\u2019app di messaggistica istantanea e molto diffusa su Twitter , che riporta i dati dei decessi nel primo trimestre dell\u2019anno, dal 2012 a oggi.", "Secondo la tabella, il numero di deceduti \u00abper tutte le cause\u00bb nei primi tre mesi del 2020 (e dunque in piena emergenza Covid-19) ammonterebbe 165.367 unit\u00e0, quasi 20 mila in meno rispetto allo stesso periodo del 2019 e mai cos\u00ec basso dal 2012, anno in cui i morti furono 180.551.", "Si tratta di un\u2019informazione falsa, gi\u00e0 circolata su WhatsApp il 6 aprile e verificata dalla redazione di Facta .", "Il dato dei 165.367 decessi dal 1 gennaio al 31 marzo 2020 \u00e8 infatti estrapolato da ItaliaOra , un sito che elabora previsioni statistiche in tempo reale attraverso un algoritmo basato su trend precedenti (il meccanismo di funzionamento del portale \u00e8 spiegato qui ).", "I dati riferiti agli anni precedenti arrivano invece dal sito dell\u2019Istat.", "Le uniche informazioni attendibili sulla mortalit\u00e0 nel nostro Paese arrivano proprio dall\u2019Istat, che il 1 aprile ha pubblicato una serie di dati riguardo i decessi avvenuti dal primo gennaio al 21 marzo 2020.", "Si tratta di dati parziali che prendono in considerazione appena 1.084 dei 7.982 comuni comuni italiani, e dunque non un campione statistico (come riferisce la stessa Istat nella nota esplicativa ) ma una \u00abselezione\u00bb.", "Nei comuni presi in esame, il numero di morti nell\u2019arco di tempo tra il primo gennaio e il 21 marzo \u00e8 passato dai 33.575 del 2019 ai 40.244 del 2020.", "Un aumento di 6.669 decessi.", "Tenendo conto cos\u00ec dei soli 1.084 comuni censiti nel 2020, la tabella dei decessi nel primo trimestre di ogni anno (dal 2015 a oggi, periodo del quale possediamo dati comparabili) sarebbe la seguente: 2015: 34.339 2016: 30.411 2017: 35.018 2018: 33.520 2019: 33.574 2020: 40.244"], "category": "Notizia Falsa", "publish_date": "2020-04-21", "tags": ["#verabot", "coronavirus", "coronavirus sars-cov-2", "covid-19", "decessi"], "links": ["https://twitter.com/la_felicefenice/status/1250867810147983366", "https://facta.news/notizia-falsa/2020/04/06/no-nei-primi-tre-mesi-del-2020-non-ci-sono-stati-meno-morti-rispetto-allo-stesso-periodo-dellanno-precedente/", "https://www.italiaora.org/", "https://www.italiaora.org/chi-siamo/", "http://demo.istat.it/bilmens2019gen/index.html", "https://www.istat.it/it/archivio/240401", "https://www.istat.it/it/files//2020/03/Decessi_2020_Nota.pdf", "https://www.istat.it/it/files//2020/03/dati-comunali-settimanali-ANPR-1.zip"]}
{"url": "https://facta.news/notizia-falsa/2020/04/21/bill-gates-si-e-rifiutato-di-vaccinare-i-suoi-bambini/", "title": "Non \u00e8 vero che Bill Gates \u00absi \u00e8 rifiutato di vaccinare i suoi bambini\u00bb", "content": ["Il 21 aprile la redazione di Facta ha ricevuto via WhatsApp la richiesta di verificare un articolo pubblicato sul blog maurizioblondet.it pi\u00f9 di due anni fa \u2013 il 9 febbraio 2018 \u2013 dal titolo \u00abL\u2019ex medico di Bill Gates dice che il miliardario si \u00e8 rifiutato di vaccinare i suoi bambini\u00bb.", "Nell\u2019articolo si legge che, stando a quanto riportato nel corso di \u00abun simposio medico a porte chiuse a Seattle\u00bb dal medico che negli anni Novanta si occupava della salute della famiglia Gates, \u00abil fondatore di Microsoft e sostenitore dei vaccini\u00bb si sarebbe \u00abrifiutato\u00bb di vaccinare da piccoli i propri figli.", "Il medico, si legge, avrebbe inoltre dichiarato che \u00aberano ragazzi splendidi, davvero intelligenti e vivaci, e [Bill Gates n.d.r.] ha detto che sarebbero stati bene cos\u00ec com\u2019erano, non avevano bisogno di colpi vaccinali\u00bb.", "Ci siamo gi\u00e0 occupati in passato di questa notizia: oltre che vecchia, possiamo anche dire che \u00e8 priva di qualsiasi fondamento.", "Andiamo con ordine.", "Il sito maurizioblondet.it riporta all\u2019inizio del proprio articolo la fonte da cui provengono le informazioni riportate: si tratta del sito YourNewsWire.com che CBS News ha inserito tra i siti che pubblicano notizie prive di fondamento e a cui, quindi, bisogna fare particolare attenzione perch\u00e9 non affidabili.", "Della stessa opinione anche il Poynter institute for media studies che descrive il sito internet YourNewsWire.com come \u00abuno dei pi\u00f9 famigerati disinformatori su internet\u00bb.", "Passiamo ora al succo della notizia.", "Gi\u00e0 a febbraio 2018 i colleghi fact-checker di Lead Stories avevano precisato come nell\u2019articolo originario (quello pubblicato da YourNewsWire.com ) e nei successivi (come, ad esempio, quello italiano di cui ci stiamo occupando) non sia mai esplicitato il nome del medico che si sarebbe preso cura negli anni Novanta della famiglia Gates, n\u00e9 vengono specificati la data esatta del \u00absimposio\u00bb in cui sarebbero state rilasciate le dichiarazioni in questione.", "Non abbiamo quindi conferma n\u00e9 dell\u2019identit\u00e0 del medico n\u00e9 dell\u2019evento ufficiale e degli altri possibili partecipanti.", "Alla stessa conclusione sono giunti altri due siti di fact-checking ( qui e qui ).", "Ad aprile 2019, sul suo profilo ufficiale Facebook, Melinda Gates ha inoltre dichiarato che tutti e tre i figli sono stati vaccinati, come si pu\u00f2 verificare qui .", "Precisiamo poi come Bill Gates sia da anni un forte sostenitore dell\u2019utilit\u00e0 delle vaccini per la salvaguardia della salute pubblica nel mondo.", "Ad esempio, gi\u00e0 nel 2010 la\u00a0Bill & Melinda Gates Foundation aveva annunciato un investimento per 10 anni di\u00a0circa 10 miliardi di dollari per la ricerca su nuovi vaccini e la loro distribuzione alle popolazioni dei Paesi pi\u00f9 bisognosi."], "category": "Notizia Falsa", "publish_date": "2020-04-21", "tags": ["#verabot", "bill gates", "vaccini"], "links": ["https://donotlink.it/Vak2w", "https://www.cbsnews.com/pictures/dont-get-fooled-by-these-fake-news-sites/5/", "https://www.poynter.org/fact-checking/2019/want-to-get-away-with-posting-fake-news-on-facebook-just-change-your-website-domain/", "https://leadstories.com/hoax-alert/2018/02/fake-news-former-bill-gates-doctor-did-not-say-billionaire-refused-to-vaccinate-his-children.html", "https://africacheck.org/fbcheck/hoax-claim-that-bill-gates-refused-to-vaccinate-his-own-children/", "https://www.politifact.com/factchecks/2018/may/02/yournewswirecom/Website-falsely-claims-Bill-Gates-refused-to-vacci/", "https://www.facebook.com/melindagates/posts/2585399605016954?__xts__[0]=68.ARAtoNnyVIGT0rvlSVzxyufdEm1XXqC8WZ-YGnMUeMO5gWKspJdOBb7qbKOkMzpZL8S1KJaESTjSEXrDqWskiglP_Xbojt7JJuDhZBIe6SdsCHsN1W_U-FXTEfuqvTiPUDpAm5t-Hvr_mzb7EUfmETxVo6f-oYX46N2WSe7xBnjMj6Vt1i_5i3QGdv4JyPiw6biiOhakvTkJTZq_LE2iLdrHe_8_HjCp0xbtB98LoJXZbxauZg12RAAaFrMrYNU0j9yb_oLr50_OAvFl2kSCcdbdJfQ3xWhCG8N2ocCgBtkn1VkoCHOT0mhjIIc2h4k4ZLawCtuyIetJrlKs3WO_b8u9MSXv&__tn__=-R", "https://www.gatesfoundation.org/Media-Center/Press-Releases/2010/01/Bill-and-Melinda-Gates-Pledge-$10-Billion-in-Call-for-Decade-of-Vaccines"]}
{"url": "https://facta.news/fuori-contesto/2020/04/21/questi-alberi-alti-e-sanissimi-non-sono-stati-tagliati-a-bologna-a-causa-del-5g/", "title": "Questi alberi \u00abalti e sanissimi\u00bb non sono stati tagliati a Bologna a causa del 5G", "content": ["Il 13 aprile su Facebook \u00e8 stata pubblicata una foto che mostra degli alberi tagliati.", "L\u2019immagine \u00e8 accompagnata da questo testo: \u00abBologna, taglio degli alberi alti e sanissimi perch\u00e9 impediscono la diffusione del 5G!\u00bb.", "Questa notizia \u00e8 falsa.", "L\u2019immagine non \u00e8 stata scattata in Italia ad aprile 2020 e il taglio degli alberi non \u00e8 legato alla diffusione della nuova tecnologia 5G.", "La foto \u00e8 stata scattata nell\u2019ottobre del 2018 a Marsiglia (Francia), nel quartiere La Plaine, come hanno ricostruito i colleghi francesi di Les Decodeurs e di Afp .", "Il taglio degli alberi \u00e8 stato effettuato all\u2019interno di un piano di riqualificazione della zona progettato nel 2015, come si pu\u00f2 leggere qui .", "In occasione della riqualificazione di questo quartiere si espressero diversi comitati di cittadini che chiedevano un rinnovamento rispettoso dell\u2019ambiente."], "category": "Fuori Contesto", "publish_date": "2020-04-21", "tags": ["#verabot", "5g", "alberi"], "links": ["https://www.facebook.com/photo.php?fbid=2946480205412835&set=a.2547924648601728&type=3&theater", "https://www.lemonde.fr/les-decodeurs/article/2019/08/13/tues-coupes-abattus-demeler-le-vrai-du-faux-sur-les-arbres-et-la-5g-en-trois-exemples_5499077_4355770.html", "https://factuel.afp.com/non-cette-photo-ne-montre-pas-des-arbres-coupes-pour-la-mise-en-place-de-la-5g", "https://www.linfodurable.fr/environnement/marseille-la-plaine-lutte-pour-ses-arbres-et-sa-vie-de-quartier-6797", "https://www.lamarseillaise-encommun.org/2018/10/20/marseille-la-plaine-appel-a-la-tempete/"]}
{"url": "https://facta.news/notizia-falsa/2020/04/22/non-e-vero-che-installando-lapplicazione-per-il-monitoraggio-di-covid-19-potranno-prelevare-i-nostri-parenti-con-luso-della-forza/", "title": "Non \u00e8 vero che installando l\u2019applicazione per il monitoraggio di Covid-19 potranno \u00abprelevare\u00bb i nostri parenti \u00abcon l\u2019uso della forza\u00bb", "content": ["Il 21 aprile su Facebook \u00e8 stato pubblicato uno status in cui si avverte che \u00abl\u2019app di monitoraggio\u00bb Covid-19 (la malattia provocata dal nuovo coronavirus SARS-CoV-2) che \u00absta per uscire\u00bb sarebbe \u00abuna vera e propria trappola\u00bb perch\u00e9, se installata, \u00absar\u00e0 la fine della vostra privacy in ogni forma\u00bb.", "\u00abIn pratica\u00bb si sostiene nel post Facebook, diventato virale anche su WhatsApp \u00abstate dando l\u2019autorizzazione a prelevare le persone positive anche se asintomatiche, dai nuclei familiari, anche con l\u2019uso della forza!!\u00bb.", "Questa notizia non trova riscontro in nessuna testata nazionale, locale e in nessun comunicato ufficiale delle autorit\u00e0.", "Si tratta quindi di una notizia frutto di fantasia.", "Facciamo il punto su quali sono ad oggi le informazioni disponibili sull\u2019applicazione utile per monitorare il diffondersi di Covid-19 nel nostro Paese e che dovrebbe essere pronta a partire da maggio.", "Il contact tracing (cio\u00e8 il tracciamento dei contatti) per l\u2019emergenza coronavirus rientra tra le possibili strategie che il governo Conte II sta pensando di mettere in campo per contrastare la diffusione del virus.", "Come spiega la ministra per l\u2019Innovazione Tecnologica e la Digitalizzazione, Paola Pisano, in una nota del 21 aprile \u2013 in cui si ricostruisce il percorso compiuto fino a oggi sulla realizzazione dell\u2019app \u2013 \u00abqualora determinazioni di Governo e Parlamento permettessero di renderlo operativo, il contact tracing potrebbe aiutare a identificare individui potenzialmente infetti prima che emergano sintomi e, se condotto in modo sufficientemente rapido, potrebbe impedire la trasmissione successiva del virus dai casi secondari\u00bb.", "Per sviluppare un\u2019app di monitoraggio che, secondo le autorit\u00e0, potrebbe fornire un contributo al contact tracing , sono arrivate 319 proposte, dopo un invito promosso il 20 marzo dai ministri di Sviluppo Economico, Universit\u00e0 e Ricerca e Innovazione Tecnologica e Digitalizzazione.", "Queste proposte sono state poi valutate dal \u201c Gruppo di lavoro data-driven per l\u2019emergenza Covid-19 \u201d, formato da diversi esperti del settore.", "Lo scorso 16 aprile, Domenico Arcuri, il commissario straordinario del Governo per l\u2019attuazione ed il coordinamento delle misure per il contenimento ed il contrasto dell\u2019emergenza epidemiologica Covid-19, ha stipulato un contratto con una societ\u00e0 milanese che \u00abha concesso la licenza d\u2019uso aperta, gratuita, perpetua e irrevocabile del codice sorgente e di tutte le componenti\u00bb di un\u2019applicazione che \u00e8 stata chiamata Immuni.", "L\u2019applicazione che sar\u00e0 sviluppata, chiarisce sempre il Ministero per l\u2019Innovazione Tecnologica e la Digitalizzazione, \u00abnon dovr\u00e0 accedere alla rubrica dei contatti del proprio telefono, non chieder\u00e0 il numero e non mander\u00e0 SMS per notificare chi \u00e8 a rischio\u00bb.", "\u00abL\u2019applicazione si baser\u00e0 sull\u2019installazione volontaria da parte degli utenti e il suo funzionamento potr\u00e0 cessare non appena terminer\u00e0 la fase di emergenza, con cancellazione di tutti i dati generati durante il suo funzionamento\u00bb.", "Inoltre, il Ministero riporta che l\u2019app \u00abnon conserver\u00e0 i dati relativi alla geolocalizzazione degli utenti, ma registrer\u00e0 esclusivamente i contatti pseudonimizzati di prossimit\u00e0 rilevati mediante la tecnologia bluetooth low energy \u00bb.", "Si tratta di una tecnologia, ricostruisce il Corriere della Sera , ritenuta in grado \u00abdi riconoscere e registrare i codici identificativi degli altri smartphone, sempre dotati di Immuni, che si trovano nelle vicinanze\u00bb.", "Una volta installata, si legge ancora nell\u2019articolo, \u00abbaster\u00e0 scaricarla e andare in giro con il telefonino (\u2026).", "Bisogner\u00e0 intervenire solo se ci si dovesse scoprire positivi al virus: con il risultato del test verr\u00e0 fornita una chiave che sbloccher\u00e0 la lista dei codici degli altri utenti che verranno avvisati con una notifica\u00bb.", "Infine, come ha annunciato il presidente del Consiglio Giuseppe Conte durante un\u2019informativa tenuta al Senato il 21 aprile, il governo far\u00e0 in modo che \u00abchi non vorr\u00e0 scaricarla non subir\u00e0 limitazione dei movimenti o altri pregiudizi\u00bb."], "category": "Notizia Falsa", "publish_date": "2020-04-22", "tags": ["#verabot", "contact tracing", "coronavirus sars-cov-2", "covid-19", "immuni", "nuovo coronavirus"], "links": ["https://www.facebook.com/groups/1386277034926247/permalink/2648007095419895/", "https://www.corriere.it/tecnologia/20_aprile_22/app-immuni-domande-risposte-grosso-problema-apple-google-8b67db32-8461-11ea-8d8e-1dff96ef3536.shtml?refresh_ce-cp", "https://innovazione.gov.it/un-aggiornamento-sull-applicazione-di-contact-tracing-digitale-per-l-emergenza-coronavirus/", "https://innovazione.gov.it/innova-per-l-Italia-la-tecnologia-e-l-innovazione-in-campo-contro-l-emergenza-covid-19/", "https://innovazione.gov.it/nasce-la-task-force-italiana-per-l-utilizzo-dei-dati-contro-l-emergenza-covid-19/", "https://www.punto-informatico.it/app-immuni-bending-spoons/", "http://www.governo.it/it/dipartimenti/commissario-straordinario-lemergenza-covid-19/14483", "https://www.corriere.it/tecnologia/20_aprile_22/app-immuni-domande-risposte-grosso-problema-apple-google-8b67db32-8461-11ea-8d8e-1dff96ef3536.shtml?refresh_ce-cp", "http://www.senato.it/japp/bgt/showdoc/18/Resaula/0/1150202/index.html?part=doc_dc-ressten_rs-gentit_idpdcdmsridgpfle"]}
{"url": "https://facta.news/notizia-satirica/2020/04/20/no-non-ci-sono-degli-incoscienti-che-corrono-sul-ponte-di-messina/", "title": "No, non ci sono degli \u00abincoscienti che corrono sul ponte di Messina\u00bb", "content": ["Luned\u00ec 20 aprile la redazione di Facta ha ricevuto via WhatsApp la richiesta di verificare l\u2019immagine che ritrae alcuni podisti mentre attraversano di corsa un ponte che la didascalia descrive come \u00abincoscienti che corrono sul ponte di Messina in barba ai divieti\u00bb.", "La fonte della notizia, sempre secondo il testo che accompagna la fotografia, sarebbe la testata Libero .", "Si tratta di una notizia satirica.", "L\u2019immagine \u00e8 in realt\u00e0 uno scatto della 49\u00b0 edizione della maratona di New York che si \u00e8 svolta il 3 novembre 2019.", "Il ponte ritratto nella foto non \u00e8 naturalmente quello di Messina \u2013 mai costruito \u2013 ma il ponte di Verrazzano.", "Il riferimento a Libero \u00e8 invece totalmente casuale, dal momento che n\u00e9 la notizia, n\u00e9 la foto, sono mai comparse sulla testata fondata da Vittorio Feltri."], "category": "Notizia Satirica", "publish_date": "2020-04-20", "tags": ["#verabot", "coronavirus sars-cov-2", "covid19", "maratona di new york", "ponte messina", "runner"], "links": ["http://runtobeat.com/tcs-new-york-city-marathon-2019-results/"]}
{"url": "https://facta.news/notizia-falsa/2020/04/22/lapp-per-il-monitoraggio-di-covid-19-non-sara-obbligatoria-se-il-60-degli-italiani-la-scaricheranno/", "title": "L\u2019app per il monitoraggio di Covid-19 non sar\u00e0 obbligatoria \u00abper legge\u00bb se il 60% degli italiani la scaricher\u00e0", "content": ["Il 21 aprile su Facebook \u00e8 stato pubblicato uno status che riporta un messaggio di avvertimento.", "Stando a quanto scritto, se l\u2019app per monitorare il contagio di Covid-19 sar\u00e0 scaricata dal 60% degli italiani diventer\u00e0 automaticamente obbligatoria per legge.", "Questa notizia non trova riscontro in nessuna testata nazionale, locale e in nessun comunicato ufficiale delle autorit\u00e0.", "Si tratta quindi di una notizia frutto di fantasia.", "Come hanno sostenuto sia il presidente del Consiglio Giuseppe Conte ( durante un\u2019informativa tenuta al Senato il 21 aprile) sia la ministra per l\u2019Innovazione Tecnologica e la Digitalizzazione Paola Pisano ( in una nota databile allo stesso giorno), l\u2019applicazione pensata per contribuire al contact tracing (cio\u00e8 tracciamento dei contatti, una delle strategie utili per contrastare il contagio del virus) sar\u00e0 offerta su base volontaria e non sar\u00e0 obbligatoria.", "Il governo ha inoltre precisato che far\u00e0 \u00abin modo che chi non vorr\u00e0 scaricarla non subir\u00e0 limitazione dei movimenti o altri pregiudizi\u00bb.", "Infine, la percentuale presente nello status in questione (e, quindi, il 60%) \u00e8 stata riportata nei giorni scorsi dalla ministra Pisano e dal Garante della Privacy Antonello Soro ( qui e qui ) per spiegare che l\u2019app sarebbe stata efficace e utile solo se scaricata dal 60 per cento degli italiani.", "Quel dato, quindi, non \u00e8 collegato a nessun eventuale obbligo di legge di scaricare l\u2019applicazione."], "category": "Notizia Falsa", "publish_date": "2020-04-22", "tags": ["#verabot", "contact tracing", "coronavirus sars-cov-2", "covid-19", "immuni", "nuovo coronavirus"], "links": ["https://www.facebook.com/groups/grillimannari/permalink/1900872333380119/", "http://www.senato.it/japp/bgt/showdoc/18/Resaula/0/1150202/index.html?part=doc_dc-ressten_rs-gentit_idpdcdmsridgpfle", "https://innovazione.gov.it/un-aggiornamento-sull-applicazione-di-contact-tracing-digitale-per-l-emergenza-coronavirus/", "https://www.startmag.it/innovazione/pronta-relazione-app-anti-covid-19-annuncia-la-ministra-pisano/", "https://www.garanteprivacy.it/web/guest/home/docweb/-/docweb-display/docweb/9317512"]}
{"url": "https://facta.news/notizia-vera/2020/04/22/si-nelle-fognature-di-alcune-citta-italiane-sono-state-trovate-tracce-di-covid-19/", "title": "S\u00ec, nelle fognature di alcune citt\u00e0 italiane sono state trovate tracce del nuovo coronavirus", "content": ["Il 22 aprile la redazione di Facta ha ricevuto via WhatsApp la richiesta di verifica di un articolo pubblicato da Leggo e pubblicato il 22 aprile alle 12.54 dal titolo \u00abCoronavirus, Iss: Tracce di Covid-19 nelle fognature di alcune citt\u00e0 italiane\u00bb.", "Questa notizia \u00e8 vera, confermata dallo stesso Istituto superiore di sanit\u00e0 (Iss).", "In un comunicato del 22 aprile (CS N\u00b0 30/2020), l\u2019Istituto superiore di sanit\u00e0 spiega che \u00abLe acque di scarico possono essere un indicatore dei focolai epidemici di Covid-19\u00bb.", "Lo studio \u00e8 stato condotto a Milano e a Roma.", "Si legge che \u00abin 2 campioni raccolti nella rete fognaria della zona Occidentale e Centro-orientale di Milano \u00e8 stata confermata la presenza di RNA del nuovo coronavirus.", "Nel caso di Roma, lo stesso risultato positivo \u00e8 stato riscontrato in tutti i campioni prelevati nell\u2019area orientale della citt\u00e0\u00bb.", "Come spiegato dall\u2019Iss si tratta di un ritrovamento che non presenta rischi per la salute umana.", "\u00abIl risultato \u2013 ha spiegato il presidente dell\u2019Istituto superiore di sanit\u00e0\u00a0Silvio Brusaferro\u00a0\u2013 potrebbe essere d\u2019aiuto nel controllo della pandemia\u00bb."], "category": "Notizia Vera", "publish_date": "2020-04-22", "tags": ["#verabot", "coronavirus", "coronavirus sars-cov-2", "covid-19", "indagine epidemiologica", "questionario"], "links": ["https://www.iss.it/en/primo-piano/-/asset_publisher/o4oGR9qmvUz9/content/id/5344257"]}
{"url": "https://facta.news/fuori-contesto/2020/04/23/la-storia-degli-immigrati-senza-regole-nel-bergamasco-viene-da-una-lettera-su-libero-e-le-foto-dei-migranti-sono-decontestualizzate/", "title": "La storia degli \u00abimmigrati senza regole\u00bb nel bergamasco viene da una lettera su Libero (e le foto dei migranti sono decontestualizzate)", "content": ["Mercoled\u00ec 22 aprile la redazione di Facta ha ricevuto via WhatsApp diverse segnalazioni che chiedevano di verificare la notizia di alcuni \u00abimmigrati\u00bb che nel bergamasco circolerebbero senza mascherina perch\u00e9 \u00abtanto non paghiamo multe\u00bb.", "Il riferimento \u00e8 ad un articolo pubblicato il 21 aprile 2020 da Vox News , sito web recentemente finito nella lista di \u00absiti di misinformazione sul Coronavirus\u00bb di NewsGuard .", "Il\u00a0 titolo dell\u2019articolo, particolarmente circolato su Facebook e WhatsApp, recita: \u00abImmigrati in giro senza mascherine sfottono: \u201cTanto noi non paghiamo multe\u201d\u00bb.", "L\u2019articolo consiste in un pdf tratto da una pagina del quotidiano Libero ed \u00e8 accompagnato da una sequenza di tre foto che mostrano un presunto richiedente asilo mentre sorride all\u2019obiettivo.", "Non si tratta quindi di una notizia giornalistica, ma della segnalazione di una lettrice di Libero .", "Le immagini sono invece tratte da un video caricato su Youtube nel novembre 2018 e non correlato in alcun modo all\u2019argomento.", "La lettera \u00e8 stata pubblicata originariamente su Libero marted\u00ec 21 aprile ed \u00e8 stata rilanciata sul web da un articolo de Il Giornale .", "La missiva \u00e8 presentata come lo \u00absfogo\u00bb di una lettrice bergamasca che dalla finestra di casa osserverebbe quelli che descrive come \u00abrichiedenti asilo\u00bb di un centro gestito dalla Caritas Diocesana, mentre \u00abin gruppo con la mascherina abbassata o addirittura senza, chiacchierando amabilmente fra loro senza tenere le distanze\u00bb.", "Il virgolettato riportato nel titolo di Vox News non \u00e8 peraltro presente nella lettera, che si limita a supporre che il comportamento descritto possa essere favorito dal fatto che \u00abqueste persone non possono essere sanzionate, perch\u00e9 non potrebbero pagare\u00bb.", "Se verificare l\u2019attendibilit\u00e0 della lettera \u00e8 impossibile, pi\u00f9 facile \u00e8 la questione riguardante le immagini (pubblicate da Vox News , ma che non compaiono negli articoli di Libero e Il Giornale sopra citati).", "Una ricerca inversa conduce infatti a un video chiamato \u00abbusto parcheggiatori abusivi\u00bb, che nel novembre 2018 \u00e8 diventato la fonte di un articolo del Primato Nazionale dal titolo \u00abParcheggiatori abusivi nigeriani deridono agenti.", "Saranno espulsi\u00bb.", "In conclusione, lo \u00absfogo\u00bb di una lettrice non \u00e8 una fonte sufficiente a donare credibilit\u00e0 giornalistica allo scritto, che non possiamo quindi definire una notizia.", "Possiamo per\u00f2 sostenere con certezza che l\u2019articolo pubblicato da Vox News contenga un virgolettato inesistente e una fotografia vecchia e decontestualizzata."], "category": "Fuori Contesto", "publish_date": "2020-04-23", "tags": ["#verabot", "coronavirus", "coronavirus sars-cov-2", "covid-19", "immigrazione", "libero"], "links": ["https://donotlink.it/WGZXK", "https://www.newsguardtech.com/coronavirus-misinformation-tracking-center/", "https://www.facebook.com/levaobbligatoria/posts/1161262764225479", "https://www.youtube.com/watch?time_continue=89&v=gPcA83RxxhE&feature=emb_logo", "https://www.pressreader.com/italy/libero/20200421/281681142017715", "https://www.ilgiornale.it/news/cronache/bergamo-richiedenti-asilo-senza-regole-tanto-non-pagano-1856529.html", "https://donotlink.it/4L62n"]}
{"url": "https://facta.news/notizia-vera/2020/04/23/si-ministri-e-deputati-bulgari-rinunceranno-integralmente-ai-loro-stipendi-fino-al-termine-dellemergenza-covid-19/", "title": "S\u00ec, ministri e deputati bulgari rinunceranno integralmente ai loro stipendi fino al termine dell\u2019emergenza Covid-19", "content": ["Gioved\u00ec 23 aprile la redazione di Facta ha ricevuto una segnalazione via WhatsApp che chiedeva di verificare la notizia secondo cui i politici bulgari avrebbero deciso di rinunciare integralmente al loro compenso fino al termine dell\u2019emergenza Covid-19.", "La notizia \u00e8 vera.", "La decisione \u00e8 stata votata a larga maggioranza (170 deputati sui 240 complessivi) dal parlamento bulgaro nella seduta di luned\u00ec 6 aprile, dopo la proposta presentata dal partito europeista di centro-destra Gerb (Cittadini per lo Sviluppo Europeo della Bulgaria), attualmente nella maggioranza di governo.", "Le proposte delle opposizioni \u2013 poi bocciate \u2013 includevano la rinuncia integrale allo stipendio anche per funzionari del ministero e per il presidente della Repubblica.", "Le indennit\u00e0 saranno interamente devolute al ministero della Sanit\u00e0, che si sta occupando di fronteggiare l\u2019emergenza sanitaria, per una cifra complessiva che, stando a fonti stampa, sarebbe di 1,44 milioni di leiva, pari a circa 740 mila euro.", "Iniziative simili sono state assunte anche dai parlamenti nazionali di Giappone, Nuova Zelanda e Grecia, Paesi che hanno deciso tagli variabili dal 20 per cento al 50 per cento dello stipendio."], "category": "Notizia Vera", "publish_date": "2020-04-23", "tags": ["#verabot", "bulgaria", "coronavirus", "coronavirus sars-cov-2", "covid-19", "stipendio parlamentari"], "links": ["https://donotlink.it/ly5Xy", "https://www.bnt.bg/en/a/bulgarian-mps-government-forgo-salaries-during-coronavirus-state-of-emergency", "https://www.giornalettismo.com/stipendi-deputati-bulgaria-coronavirus/", "https://www.lastampa.it/esteri/2020/04/15/news/giappone-bulgaria-grecia-i-paesi-dove-i-parlamenti-si-tagliano-lo-stipendio-per-il-coronavirus-1.38719904"]}
{"url": "https://facta.news/notizia-falsa/2020/04/23/no-salvini-non-e-stato-fotografato-con-in-mano-un-cartello-su-cui-si-legge-ci-siamo-rotti-i-dei-giovani-del-mezzogiorno/", "title": "No, Salvini non \u00e8 stato fotografato con in mano un cartello su cui si legge \u00abci siamo rotti i\u2026 dei giovani del Mezzogiorno\u00bb", "content": ["Il 23 aprile la redazione di Facta ha ricevuto via WhatsApp la richiesta di verificare una fotografia che immortala il leader della Lega Matteo Salvini con in mano un cartello che riporterebbe una dichiarazione rilasciata dall\u2019ex ministro dell\u2019Interno in occasione del congresso Giovani Padani tenutosi nel 2013.", "Sul cartello si legge: \u00abci siamo rotti i coglioni dei giovani del Mezzogiorno, che vadano a fanculo i giovani del Mezzogiorno!", "Al Sud non fanno un emerito cazzo dalla mattina alla sera.", "Al di l\u00e0 di tutto, sono bellissimi paesaggi al Sud, il problema \u00e8 la gente che ci abita\u00bb.", "Questa notizia \u00e8 falsa.", "Nella foto originale Salvini tiene in mano un cartello con una scritta differente, come si pu\u00f2 verificare qui .", "Sul cartello c\u2019era in realt\u00e0 scritto \u00ab#noisiamo #ilsentierodiNicola\u00bb.", "Per quanto riguarda il testo riportato nell\u2019immagine in questione, la dichiarazione \u00e8 reale ma non \u00e8 stata pronunciata da Salvini.", "Come si pu\u00f2 ascoltare in questo audio , registrato durante il Congresso Giovani padani 2013, quel virgolettato non \u00e8 attribuibile del leader della Lega ma \u00e8 in realt\u00e0 stato pronunciato da altre due persone.", "Luca Salvetti, dei Giovani padani Valle Camonica ha pronunciato questa frase: \u00abHo letto sul Sole 24 Ore che, ancora una volta, verranno aiutati i giovani del Mezzogiorno.", "Ci siamo rotti i coglioni dei giovani del Mezzogiorno, che vadano a fanculo i giovani del Mezzogiorno!\u00bb.", "Michael Quercia, dei Giovani Padani della Romagna, nel suo intervento ha invece dichiarato: \u00abAl Sud non fanno un emerito cazzo dalla mattina alla sera.", "Al di l\u00e0 di tutto, sono bellissimi paesaggi al Sud, il problema \u00e8 la gente che ci abita.", "Sono cos\u00ec, loro ce l\u2019hanno proprio dentro il culto di non fare un cazzo dalla mattina alla sera, mentre noi siamo abituati a lavorare dalla mattina alla sera e ci tira un po\u2019 il culo\u00bb."], "category": "Notizia Falsa", "publish_date": "2020-04-23", "tags": ["lega", "matteo salvini", "mezzogiorno"], "links": ["https://www.facebook.com/photo.php?fbid=1614181518669934&set=a.448014925286605&type=3&theater", "https://www.youtube.com/watch?v=ogRFjla1ZjQ"]}
{"url": "https://facta.news/notizia-vera/2020/04/23/la-deputata-del-movimento-5-stelle-laura-castelli-ha-davvero-speso-oltre-26mila-euro-di-taxi-in-una-legislatura/", "title": "La deputata del Movimento 5 Stelle Laura Castelli ha davvero speso oltre 26mila euro di taxi in una legislatura", "content": ["Mercoled\u00ec 22 aprile la redazione di Facta ha ricevuto una segnalazione via WhatsApp che chiedeva di verificare un\u2019immagine, molto circolata anche su Twitter , che accusa la deputata del Movimento 5 Stelle Laura Castelli di essersi \u00abfatta rimborsare 26.825 euro\u00bb per le spese relative al trasporto in taxi.", "Nonostante l\u2019immagine non presenti alcun riferimento temporale, la notizia \u00e8 vera.", "L\u2019informazione \u00e8 stata pubblicata dal sito www.maquantospendi.it , il portale di analisi dei rendiconti del Movimento 5 Stelle creato da Marco Canestrari \u2013 ex dipendente della Casaleggio Associati \u2013 partendo dai dati pubblicati dal partito di Vito Crimi su Tirendiconto.it (gestito direttamente dal Movimento ).", "Secondo i dati riportati dal sito , per il periodo che va da giugno 2013 a dicembre 2017, Laura Castelli ha chiesto un rimborso pari a 26.825,34 euro per il taxi.", "Una media di 488 euro mensili, dunque, che la posiziona al secondo posto tra i pi\u00f9 assidui utilizzatori del trasporto con guidatore nel Movimento 5 Stelle (la prima posizione \u00e8 occupata dal senatore Lello Ciampolillo , che per lo stesso arco di tempo ha chiesto un rimborso di quasi 28mila euro).", "L\u2019ex capo politico del Movimento 5 Stelle Luigi Di Maio ha invece chiuso la passata legislatura con una spesa per il trasporto in taxi che ammonta a poco meno di 10mila euro totali."], "category": "Notizia Vera", "publish_date": "2020-04-23", "tags": ["laura castelli", "movimento 5 stelle", "rimborsi"], "links": ["https://twitter.com/porcipolitici/status/1252714917951668224?s=20", "https://www.camera.it/leg18/29?shadow_deputato=305525&idpersona=305525&idlegislatura=18", "http://www.maquantospendi.it", "https://www.tirendiconto.it/", "https://www.ilblogdellestelle.it/2020/01/il-conto-delle-restituzioni-del-movimento-e-trasparente-leggere-per-credere.html", "http://www.maquantospendi.it/spese/32/23/", "http://www.maquantospendi.it/spese/32/123/", "http://www.maquantospendi.it/spese/32/47/"]}
{"url": "https://facta.news/notizia-falsa/2020/04/24/la-fossa-comune-per-i-morti-misteriosi-a-milano-non-esiste-e-la-foto-e-stata-scattata-a-new-york/", "title": "La \u00abfossa comune\u00bb per i \u00abmorti misteriosi\u00bb a Milano non esiste e la foto \u00e8 stata scattata a New York", "content": ["Il 23 aprile la redazione di Facta ha ricevuto via WhatsApp la richiesta di verificare un articolo dal titolo \u00abCoronavirus, a Milano c\u2019\u00e8 una fossa comune di cui nessuno parla: i morti misteriosi che sconvolgono la citt\u00e0\u00bb, pubblicato dal sito di Libero Quotidiano e datato 22 aprile.", "Subito sotto al titolo, \u00e8 riportata un\u2019immagine di forte impatto: una ripresa dall\u2019alto di alcuni uomini che indossano una tuta bianca e depongono delle casse di legno all\u2019interno di uno scavo.", "Davvero esiste una fossa comune a Milano dove vengono seppellite persone morte da Covid-19 che viene in qualche modo tenuta nascosta ai cittadini?", "No, le cose non stanno proprio cos\u00ec e l\u2019immagine usata \u00e8 fuori contesto e ritrae tutt\u2019altro scenario.", "Andiamo con ordine e partiamo proprio dalla foto.", "Lo scatto utilizzato in apertura nell\u2019articolo non mostra un luogo di Milano e neppure un altro spazio in Italia.", "Si tratta in realt\u00e0 di uno foto che immortala degli uomini che si stanno occupando della sepoltura di alcuni corpi ad Hart Island , un\u2019isoletta al largo del Bronx (New York).", "Qui da decenni vengono sepolti i corpi che dopo essere passati dagli obitori della citt\u00e0 non vengono reclamati da nessuno.", "La foto \u00e8 datata 9 aprile 2020 e fa parte della raccolta di Associated Press (AP) \u2013 agenzia di stampa statunitense con sede proprio nella citt\u00e0 di New York \u2013 che la riporta, a firma del fotografo John Minchillo (che l\u2019ha realizzata servendosi di un drone), assieme ad una didascalia dove possiamo leggere tutte le informazioni che abbiamo qui riportato.", "Questi scatti (e video ) a partire dal 9 aprile hanno fatto il giro del mondo e nei giorni scorsi sono stati utilizzati con la corretta attribuzione anche dalla stampa italiana .", "Inoltre, quella che Libero Quotidiano chiama \u00abfossa comune\u00bb, \u00e8 \u2013 apprendiamo dal testo dell\u2019articolo stesso \u2013 il \u00abcampo 87\u00bb del Cimitero Maggiore di Milano a Musocco (quartiere del capoluogo Lombardo).", "L\u00ec sono state sepolte 61 persone decedute nel corso dell\u2019epidemia di Covid-19 per le quali non \u00e8 stato possibile provvedere ad una sistemazione diversa o delle quali nessuno ha ancora reclamato le spoglie.", "In corrispondenza di ogni persona viene piantata una croce bianca, che riporta la sua data di nascita e la data di morte, e le famiglie delle vittime potranno provvedere, in futuro, ad una nuova collocazione (sono disponibili foto e video dell\u2019area).", "Questo tipo di organizzazione sembra quindi ben diversa da quella di una \u00abfossa comune\u00bb di cui si parla nel titolo dell\u2019articolo pubblicato da Libero Quotidiano .", "Della questione si fa riferimento anche in una nota del Comune di Milano datata 20 aprile, dove si legge: \u00abIl campo 87 del Cimitero Maggiore, gi\u00e0 dedicato alle inumazioni d\u2019ufficio da alcune settimane, rimarr\u00e0 allestito a verde \u2013 senza possibilit\u00e0 cio\u00e8 di porre monumenti o manufatti \u2013 per due anni dalla data dell\u2019ultima inumazione\u00bb e che tutte le spese di sepoltura restano a carico dell\u2019Amministrazione comunale anche nel caso in cui i familiari decidessero successivamente di trasferire i loro cari in un altro campo, di tumularli o di procedere alla cremazione.", "\u00abSiamo di fronte a un\u2019emergenza sanitaria che ha stravolto la nostra vita e, purtroppo, anche il normale andamento dei nostri cimiteri e dei servizi di cremazione, costringendoci a compiere scelte difficili\u00bb, il commento dell\u2019assessora ai Servizi civici Roberta Cocco, nella nota.", "A parlarne \u00e8 stato poi lo stesso sindaco di Milano Giuseppe Sala, come riporta anche l\u2019articolo di Libero Quotidiano segnalato a Facta , contraddicendosi di fatto rispetto alla scelta del titolo.", "\u00abMilano ha retto ma ha pagato un prezzo altissimo \u2013 ha spiegato Sala \u2013 Questo spazio \u00e8 quello dove sono stati sepolti coloro le cui spoglie non sono state richieste da un famigliare, la tragedia nella tragedia\u00bb.", "Sostenere, quindi, come fatto nel titolo dell\u2019articolo segnalato, che \u00abnessuno parla\u00bb del cimitero \u00e8 falso.", "Riassumendo, Libero Quotidiano ha pubblicato un articolo dal titolo \u00abCoronavirus, a Milano c\u2019\u00e8 una fossa comune di cui nessuno parla: i morti misteriosi che sconvolgono la citt\u00e0\u00bb ma a Milano non c\u2019\u00e8 una fossa comune bens\u00ec un cimitero dedicato alla sepoltura delle vittime non reclamate di Covid-19, non \u00e8 vero che nessuno ne parla e la foto utilizzata per lanciare l\u2019articolo non \u00e8 stata scattata a Milano ma a New York."], "category": "Notizia Falsa", "publish_date": "2020-04-24", "tags": ["#verabot", "covid-19", "covid19", "fossa comune", "libero", "milano"], "links": ["https://www.liberoquotidiano.it/news/italia/22234312/coronavirus_milano_fosse_comuni_campo_87.html", "https://www.hartisland.net/about", "http://www.apimages.com/metadata/Index/Virus-Outbreak-New-York/0f13dff451e849fbbcf45e442421e1ad/62/0", "https://www.youtube.com/watch?v=7mG0CgBEw-Q", "https://www.ilpost.it/2020/04/10/hart-island-new-york/", "https://www.ansa.it/lombardia/notizie/2020/04/22/milano-campo-cimitero-per-morti-covid_d3a61ed7-4017-4ad2-8942-38a470293a1b.html", "http://www.rainews.it/dl/rainews/media/Milano-il-Campo-87-del-cimitero-Maggiore-sepolte-qui-le-vittime-del-Covid-19-che-nessuno-reclama-2ab1198e-3830-476f-bc8a-716810f20cef.html#foto-1", "https://video.lastampa.it/dossier/coronavirus/coronavirus-a-milano-un-campo-per-i-morti-che-nessuno-reclama-ma-non-e-come-a-new-york-o-in-brasile/113480/113494", "https://www.comune.milano.it/-/coronavirus.-nuovamente-operativo-il-polo-crematorio-di-lambrate"]}
{"url": "https://facta.news/notizia-falsa/2020/04/24/il-pdf-sui-costi-dellassistenza-sanitaria-integrativa-dei-deputati-contiene-diversi-esempi-di-disinformazione/", "title": "Il pdf sui costi \u00abdell\u2019assistenza sanitaria integrativa dei deputati\u00bb contiene diversi esempi di disinformazione", "content": ["Gioved\u00ec 23 aprile la redazione di Facta ha ricevuto una segnalazione via WhatsApp che chiedeva di verificare la veridicit\u00e0 di alcune informazioni contenute in un file pdf molto circolato sull\u2019app di messaggistica istantanea, riguardante i costi \u00abdell\u2019assistenza sanitaria integrativa dei deputati\u00bb italiani.", "Il riferimento \u00e8 a un documento lungo 29 pagine, costruito come una presentazione powerpoint e intitolato \u00abScandaloso\u2026Vergogna!!!", "I politici dovrebbero solo vergognarsi\u00bb.", "L\u2019autore del testo \u2013 rimasto anonimo \u2013 ha diviso le sue argomentazioni in due distinte sezioni.", "Una prima parte a tema sanitario e nella seconda si parla invece di un presunto (e segreto) aumento degli stipendi per i parlamentari.", "La prima sezione \u00e8 dedicata a quella che viene descritta come \u00abi conti\u00bb che i questori della Camera \u00abnon ci hanno voluto dare\u00bb, ovvero un lungo e dettagliato elenco di trattamenti sanitari che \u00abnon vengono erogati dal sistema sanitario nazionale, ma da un\u2019assistenza sanitaria finanziata da Montecitorio\u00bb.", "Si riporta, ad esempio, una cifra pari a 3 milioni e 92mila euro \u00abper spese\u00bb, una di 3 milioni per \u00abricoveri e interventi\u00bb e un\u2019altra di \u00abquasi un milione di euro per fisioterapia\u00bb.", "Tali esborsi sarebbero stati portati alla luce da una campagna di trasparenza denominata \u00abParlamento WikiLeaks\u00bb, condotta dai Radicali Italiani.", "La notizia \u00e8 vera, ma risale al 2011.", "E non si tratta di informazioni sconosciute al grande pubblico, soprattutto perch\u00e9 i dati riportati nel pdf (e parte del testo con cui sono presentati i dati) sono ripresi da un articolo di Repubblica datato 11 aprile 2011 e, in quel periodo, diventato particolarmente virale.", "L\u2019informazione presentata nel documento \u00e8 per\u00f2 incompleta, dal momento che l\u2019assistenza integrativa in questione \u00e8 parzialmente coperta dagli stessi parlamentari che versano ogni mese una quota della propria indennit\u00e0 pari a 526 euro mensili (nel caso dei deputati) o un contributo pari al 4,5 per cento dell\u2019indennit\u00e0 lorda (nel caso dei senatori).", "La seconda parte del testo si occupa invece della notizia secondo cui il parlamento avrebbe \u00abvotato all\u2019unanimit\u00e0 e senza astenuti un aumento di stipendio per i parlamentari pari a circa \u20ac 1.135,00 al mese\u00bb, una mozione \u00abcamuffata in modo tale da non risultare nei verbali\u00bb.", "L\u2019informazione, sempre secondo il pdf,\u00a0 sarebbe contenuta in un \u00abarticoletto\u00bb pubblicato dal L\u2019Espresso \u00abqualche settimana fa\u00bb.", "La notizia \u00e8 completamente falsa ed \u00e8 un classico della disinformazione.", "La sua prima attestazione risale addirittura all\u2019anno 2001, quando su Usenet (una sorta di forum esclusivamente testuale) circolava un catena identica, ma con gli stipendi in lire.", "Non esiste, oggi come 19 anni fa, alcun articolo del L\u2019Espresso sul tema.", "Inoltre, la notizia di un voto \u00aball\u2019unanimit\u00e0\u00bb per sancire l\u2019aumento di stipendio dei parlamentari non trova riscontro in nessun articolo giornalistico o documento istituzionale."], "category": "Notizia Falsa", "publish_date": "2020-04-24", "tags": ["#verabot", "assistenza sanitaria integrativa", "stipendio parlamentari"], "links": ["https://www.repubblica.it/politica/2011/04/11/news/sanit_parlamentari-14789198/", "https://www.camera.it/leg18/383?conoscerelacamera=4", "https://www.senato.it/1075?voce_sommario=61", "https://www.butac.it/le-bufale-non-passano-di-moda/"]}
{"url": "https://facta.news/notizia-vera/2020/04/24/si-sei-cani-saranno-addestrati-a-fiutare-il-covid-19-negli-aeroporti-inglesi/", "title": "S\u00ec, sei cani saranno addestrati a fiutare il Covid-19 negli aeroporti inglesi", "content": ["Venerd\u00ec 24 aprile la redazione di Facta ha ricevuto via WhatsApp una segnalazione che chiedeva di verificare la notizia di alcuni cani che potrebbero essere utilizzati \u00abnegli aeroporti inglesi per fiutare il coronavirus in meno di un secondo\u00bb.", "Della vicenda si parla in un articolo pubblicato da Greenme.it il 23 aprile 2020.", "Nell\u2019articolo segnalato si legge che i cani in questione \u00abpotrebbero essere \u201c estremamente preziosi \u201d anche nell\u2019identificare individui asintomatici o presintomatici\u00bb e che il riconoscimento avverrebbe in un tempo minimo \u2013 0,5 secondi \u2013 che permetterebbe di vagliare \u00abfino a 750 persone in una sola ora\u00bb.", "Sebbene si tratti al momento solo di una proposta, la notizia \u00e8 vera.", "L\u2019idea \u00e8 stata lanciata dalla onlus Medical Detection Dogs che da anni si occupa di addestrare i cani alla ricerca di malattie come cancro, Parkinson e malaria.", "Precisiamo che quello della diagnostica olfattiva canina come metodo per l\u2019individuazione precoce di malattie \u00e8 un ambito riconosciuto come valido dal punto di vista scientifico .", "L\u2019associazione benefica \u2013 che ha lanciato il progetto in collaborazione con la London School di Igiene e Malattie Tropicali e la Durham University \u2013 ha gi\u00e0 iniziato ad addestrare i primi sei cani (Norman, Digby, Storm, Star, Jasper e Asher), dichiarando che potrebbero essere pronti a riconoscere il Covid-19 nelle prossime sei-otto settimane.", "\u00abSappiamo che altre malattie respiratorie modificano l\u2019odore del nostro corpo\u00bb ha dichiarato a Sky News il professor James Logan, a capo della London School di Igiene e Malattie Tropicali, \u00abquindi le possibilit\u00e0 che i cani siano in grado di riconoscere il coronavirus sono molto alte\u00bb."], "category": "Notizia Vera", "publish_date": "2020-04-24", "tags": ["#verabot", "aeroporto", "cani", "covid-19", "uk"], "links": ["https://www.greenme.it/cani/cani-negli-aereporti-uk-per-fiutare-il-coronavirus-in-meno-di-un-secondo-fino-a-750-persone-in-unora/", "https://twitter.com/MedDetectDogs/status/1251525898471215104?s=20", "https://www.medicaldetectiondogs.org.uk/about-us/", "https://www.focus.it/scienza/salute/fiuto-di-cane-per-annusare-i-tumori", "https://news.sky.com/story/coronavirus-dogs-being-trained-to-find-passengers-with-covid-19-at-airports-11976965"]}
{"url": "https://facta.news/notizia-falsa/2020/04/23/no-non-e-stato-approvato-un-disegno-di-legge-per-impiantare-un-microchip-sottocutaneo-agli-italiani/", "title": "No, non \u00e8 stato approvato un disegno di legge per impiantare un \u00abmicrochip sottocutaneo\u00bb agli italiani", "content": ["Il 16 aprile su Facebook \u00e8 stato pubblicato un post in cui si legge che il 15 aprile sarebbe stato approvato un disegno di legge \u00absu base americana per l\u2019impianto del microchip sottocutaneo a tutti gli Italiani\u00bb.", "Il provvedimento in questione, si legge ancora, sarebbe stato commentato dal senatore leader di Italia Viva Matteo Renzi che avrebbe dichiarato: \u00abEntro due anni tutti avranno il microchip sottocutaneo\u00bb.", "Questa notizia \u00e8 falsa e circola in rete da cinque anni .", "La falsa notizia \u00e8 stata pubblicata originariamente da Il Messaggio (da non confondere con Il Messaggero ), sito che riporta tra le proprie informazioni il seguente testo: \u00able notizie che puoi leggere in questa sezione del sito, incluso quella che stai visualizzando ora, sono delle BUFALE e non rispondono in alcun modo alla realt\u00e0\u00bb."], "category": "Notizia Falsa", "publish_date": "2020-04-23", "tags": ["#verabot", "matteo renzi", "microchip"], "links": ["https://www.facebook.com/photo.php?fbid=1350377775170356&set=a.526717194203089&type=3&theater", "https://www.bufale.net/bufala-chip-sottocutaneo-obbligatorio-entro-due-anni-tutti-lo-dovranno-avere-in-italia-bufale-net/", "http://archive.is/FuXoJ", "https://www.ilmessaggero.it/"]}
{"url": "https://facta.news/notizia-falsa/2020/04/24/pier-carlo-padoan-non-ha-detto-che-i-pensionati-italiani-muoiono-troppo-tardi/", "title": "Pier Carlo Padoan non ha detto che \u00abi pensionati italiani muoiono troppo tardi\u00bb", "content": ["Il 20 aprile su Facebook \u00e8 stata pubblicata un\u2019immagine che immortala il l\u2019ex ministro dell\u2019Economia e deputato del Partito democratico Pier Carlo Padoan e riporta una sua presunta dichiarazione.", "Padoan avrebbe detto: \u00abI pensionati italiani?", "Muoiono troppo tardi e aggravano i conti dell\u2019Inps\u00bb.", "Questa notizia \u00e8 falsa e circola in rete da tre anni (come dimostrato qui e qui ).", "Lo stesso Padoan, il 22 ottobre 2017, aveva smentito su Twitter di aver pronunciato quella frase.", "La dichiarazione era stata attribuita a Padoan dal quotidiano Libero in un editoriale del 22 ottobre 2017 dopo l\u2019intervento dell\u2019ex ministro dell\u2019Economia durante la trasmissione Radio Anch\u2019io , trasmessa pochi giorni prima.", "Ascoltando l\u2019intervento di Padoan , la dichiarazione non \u00e8 per\u00f2 mai stata pronunciata.", "Durante la puntata un ascoltatore di nome Franco aveva posto questa domanda a Padoan: \u00abSi parla sempre di alzare le et\u00e0 pensionistiche, ma cos\u00ec facendo il ricambio nel mondo del lavoro tra, diciamo, \u201canziani\u201d tra virgolette e giovani non ci sar\u00e0 mai\u00bb.", "L\u2019allora ministro aveva risposto con queste parole: \u00abPer quanto riguarda l\u2019adeguamento dell\u2019et\u00e0 pensionabile \u00e8 una legge, una legge che \u00e8 gi\u00e0 stata applicata altre volte, \u00e8 una legge concordata in sede europea che evidentemente tiene conto dell\u2019allungamento dell\u2019et\u00e0 e dell\u2019aspettativa di vita, quindi \u00e8 un meccanismo che ha a che fare con la demografia\u00bb."], "category": "Notizia Falsa", "publish_date": "2020-04-24", "tags": ["inps", "pensionati", "pier carlo padoan"], "links": ["https://www.camera.it/leg18/29?tipoAttivita=&tipoVisAtt=&tipoPersona=&shadow_deputato=306641&idLegislatura=18", "https://www.davidpuente.it/blog/2017/10/22/disinformazione-libero-la-falsa-frase-di-padoan-sui-pensionati-muoiono-troppo-tardi/", "https://www.butac.it/padoan-gli-anziani-linps-le-citazioni/", "https://www.adnkronos.com/soldi/economia/2017/10/22/bufala-lui-padoan-risponde-tweet_AtykbHhwwYJBsjLE6WZwdM.html", "https://twitter.com/PCPadoan/status/922014591655333889?ref_src=twsrc%5Etfw", "https://www.liberoquotidiano.it/news/editoriali/13265555/il-disappunto-di-padoan---gli-italiani-non-muoiono-mai---.html", "http://www.rai.it/dl/portaleRadio/media/ContentItem-ec83174e-2946-4c59-9ba0-c4a3f54f9e5c.html"]}
{"url": "https://facta.news/notizia-vera/2020/04/24/si-in-germania-sono-morti-migliaia-di-uccelli-in-due-settimane-ma-forse-ora-sappiamo-perche/", "title": "S\u00ec, in Germania sono morti migliaia di uccelli in due settimane (ma forse ora sappiamo perch\u00e9)", "content": ["Venerd\u00ec 24 aprile la redazione di Facta ha ricevuto diverse segnalazioni via WhatsApp che chiedevano di verificare l\u2019attendibilit\u00e0 della notizia secondo cui in Germania sarebbero morti 11mila uccelli in due settimane per quella che si teme essere \u00abuna malattia sconosciuta\u00bb Si tratta di una notizia vera.", "L\u2019allarme \u00e8 stato lanciato dall\u2019associazione tedesca Nabu, che si occupa di preservare la biodiversit\u00e0 naturale.", "Ad inizio aprile 2020 Nabu aveva denunciato la scomparsa di numerosi esemplari di cinciarella \u2013 un uccello passeriforme insettivoro, dal piumaggio vivace e testa blu \u2013 attivando al contempo un sistema di segnalazioni per meglio comprendere la portata del fenomeno.", "In soli 12 giorni i casi registrati sono stati 13.800 (aggiornati al 21 aprile).", "Tra i sintomi pi\u00f9 comuni della malattia aviaria vi sono \u00abproblemi respiratori, inappetenza e l\u2019inerzia, invece della fuga, quando avvicinati dall\u2019uomo\u00bb.", "In un rapporto pubblicato il 22 aprile, Nabu ha annunciato di aver identificato il patogeno responsabile della malattia: si tratterebbe di Suttonella ornithocola , un batterio in grado di provocare la polmonite negli uccelli colpiti, nota nel Regno Unito dagli anni Novanta e rilevata in Germania gi\u00e0 a partire nel 2018.", "L\u2019associazione ha dato indicazione ai parchi tedeschi di eliminare abbeveratoi e zone di ristoro comuni per uccelli, cos\u00ec da ridurre il rischio di contagio."], "category": "Notizia Vera", "publish_date": "2020-04-24", "tags": ["cinciarella", "germania", "malattia aviaria", "uccelli"], "links": ["https://www.agi.it/estero/news/2020-04-22/germania-uccelli-morti-malattia-sconosciuta-8411656/", "https://www.nabu.de/news/2020/04/27990.html", "https://www.lastampa.it/la-zampa/altri-animali/2020/04/22/news/misteriosa-morte-di-11-mila-uccelli-in-germania-si-teme-una-malattia-sconosciuta-1.38749571", "https://www.theguardian.com/environment/2020/apr/22/mystery-bird-illness-investigated-after-german-blue-tit-deaths"]}
{"url": "https://facta.news/fuori-contesto/2020/04/27/obbligare-i-poliziotti-a-sperimentare-il-vaccino-contro-sars-cov-2-e-anticostituzionale-e-per-questo-litalia-non-lo-sta-facendo/", "title": "Obbligare i poliziotti a sperimentare il vaccino contro Sars-CoV-2 \u00e8 anticostituzionale e per questo l\u2019Italia non lo sta facendo", "content": ["Il 24 aprile la redazione di Facta ha ricevuto molte richieste di verifica via WhatsApp di una immagine pubblicata su Facebook che mostra una lettera che riporta l\u2019intestazione del Ministero dell\u2019Interno \u2013 e, in particolare, dell\u2019Ufficio per le relazioni sindacali \u2013 con oggetto \u00abSperimentazioni vaccino coronavirus Forze di Polizia\u00bb.", "Nel documento si dichiara di non essere a conoscenza di alcuna sperimentazione del vaccino per il Sars-CoV-2 tra il personale della Polizia di Stato, definendo l\u2019ipotesi di un\u2019iniziativa di questo tipo del tutto incostituzionale, e citando come norma a garanzia della buona pratica clinica il Decreto Legislativo 24 giugno 2003 n. 211 .", "L\u2019immagine oggetto di verifica ricevuta da Facta \u00e8 stata pubblicata su Facebook accompagnata da un post dove si legge: \u00abObbligare il corpo di Polizia \u00e8 anticostituzionale, ma obbligare tutti i bambini \u00e8 costituzionalissimo.", "E che \u00e8?", "La costituzione di Paperino\u00bb.", "Ci sembra il caso di fare un po\u2019 di chiarezza.", "Il documento segnalato, datato 20 aprile 2020 e firmato dal direttore dell\u2019Ufficio per le relazioni sindacali della Segreteria del Dipartimento della Pubblica Sicurezza De Bartolomeis, \u00e8 reale e riporta informazioni vere.", "Si tratta di una comunicazione diretta al Segretario Generale Sap ( Sindacato Autonomo di Polizia ) in riferimento a una nota ( 0342/37-SG.34 , anch\u2019essa reale ) del 15 aprile 2020 nel corso di uno scambio di informazione tra il Dipartimento della Pubblica Sicurezza e l\u2019organizzazione di rappresentanza del personale della Polizia di Stato, come riporta il sito del sindacato.", "La Polizia di Stato \u2013 apprendiamo dal sito ufficiale \u2013 il 15 aprile 2020 aveva richiesto al Capo della Polizia Franco Gabrielli presso il Ministero dell\u2019Interno dei chiarimenti sulle notizie relative alla possibilit\u00e0 di vaccinare per il coronavirus, presumibilmente come sperimentazione, personale delle Forze di Polizia.", "Tali dichiarazioni, si legge nella lettera a firma del Segretario Generale Stefano Paoloni, sarebbero state riportate da molti quotidiani e, quindi, apprese da fonti giornalistiche, che dichiaravano che gi\u00e0 da aprile sarebbe stato possibile iniziare i primi test di un vaccino contro il nuovo coronavirus.", "In nessun caso si fa per\u00f2 riferimento a fonti ufficiali.", "Viene citata, in particolare, una notizia Ansa risalente al 13 aprile 2020 sulla possibilit\u00e0 di rendere utilizzabile un vaccino messo a punto dall\u2019azienda Advent-IRBM di Pomezia insieme con lo Jenner Institute dell\u2019Universit\u00e0 di Oxford \u00abper vaccinare personale sanitario e Forze dell\u2019ordine\u00bb.", "Nell\u2019articolo citato ritroviamo in effetti una frase che potrebbe non risultare chiara: \u00absi prevede di rendere utilizzabile il vaccino gi\u00e0 a settembre per vaccinare personale sanitario e Forze dell\u2019ordine in modalit\u00e0 di uso compassionevole\u00bb; si tratta in realt\u00e0 di una sperimentazione che ha luogo su base volontaria e in Inghilterra, non vengono menzionati obblighi vaccinali in Italia.", "\u00c8 probabile, alla luce dei fatti, che tra i vari organi si sia trattato di un semplice fraintendimento, a oggi chiarito.", "In merito alla legislazione vigente, confermiamo che la norma citata nel documento del Ministero dell\u2019Interno segnalato a Facta , il Decreto Legislativo 24 giugno 2003, n.211 , regolamenta la buona pratica clinica delle sperimentazioni di medicinali sull\u2019essere umano e implica che tutti i partecipanti agli studi clinici siano volontari.", "Lo si legge nell\u2019 articolo 3 (sul cosiddetto consenso informato ):\u00a0 \u00abIl\u00a0 soggetto che partecipa alla sperimentazione, o il suo rappresentante legale se il soggetto non \u00e8 in grado di fornire il consenso informato, abbia avuto la possibilit\u00e0, in un colloquio preliminare con uno degli sperimentatori, di comprendere gli obiettivi, i rischi e gli inconvenienti della sperimentazione, le condizioni in cui sar\u00e0 realizzata, e inoltre sia stato informato del suo diritto di ritirarsi dalla sperimentazione in qualsiasi momento\u00bb.", "Lo stesso decreto regola \u2013 e negli stessi termini ( articolo 4 ) \u2013 anche la sperimentazione clinica sui bambini.", "Mentre per quanto riguarda la questione dell\u2019 obbligo vaccinale , si fa riferimento al Decreto Legge 7 giugno 2017, n. 73 modificato dalla Legge di conversione 31 luglio 2017, n. 119 , e riguarda sostanze la cui sicurezza ed efficacia sono comprovate, non in fase di valutazione.", "Dunque, riassumendo, possiamo dire che obbligare il corpo di Polizia a sperimentare un vaccino contro il nuovo coronavirus sarebbe illegale e che l\u2019Italia non ha mai pensato di avviare una iniziativa di questo tipo."], "category": "Fuori Contesto", "publish_date": "2020-04-27", "tags": ["#verabot", "coronavirus", "coronavirus sars-cov-2", "covid-19", "efficacia", "polizia", "salute&benessere", "studi clinici", "vaccini"], "links": ["https://donotlink.it/2LbeG", "https://www.sap-nazionale.org/2016/wp-content/uploads/Sperimentazioni-vaccino-coronavirus-Forze-di-Polizia.pdf", "https://www.sap-nazionale.org/", "https://www.sap-nazionale.org/2016/wp-content/uploads/sperimentazioni-vaccino-coronavirus-forze-polizia-capo_15_4_20-1.pdf", "https://www.sap-nazionale.org/news/test-vaccino-covid19-dipartimento-risponde-al-sap-chiarendo-non-previste-sperimentazioni-sugli-operatori-delle-forze-dellordine/", "https://www.sap-nazionale.org/news/vaccino-forze-polizia-sap-chiede-chiarimenti/", "https://www.sap-nazionale.org/2016/wp-content/uploads/sperimentazioni-vaccino-coronavirus-forze-polizia-capo_15_4_20-1.pdf", "https://www.ansa.it/canale_saluteebenessere/notizie/sanita/2020/04/13/vaccino-anti-covid-in-aprile-via-ai-test-sulluomo-_558cf6e5-96db-45a1-be78-c02a15c83d12.html", "https://www.jenner.ac.uk/", "https://clinicaltrials.gov/ct2/show/NCT04324606?term=ChAdOx1+nCoV-19&draw=2&rank=1", "https://www.gazzettaufficiale.it/atto/serie_generale/caricaDettaglioAtto/originario?atto.dataPubblicazioneGazzetta=2003-08-09&atto.codiceRedazionale=003G0229&elenco30giorni=false", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=3&art.versione=1&art.codiceRedazionale=003G0229&art.dataPubblicazioneGazzetta=2003-08-09&art.idGruppo=0&art.idSottoArticolo1=10&art.idSottoArticolo=1&art.flagTipoArticolo=0#art", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=4&art.versione=1&art.codiceRedazionale=003G0229&art.dataPubblicazioneGazzetta=2003-08-09&art.idGruppo=0&art.idSottoArticolo1=10&art.idSottoArticolo=1&art.flagTipoArticolo=0#art", "https://www.epicentro.iss.it/vaccini/ObbligoVaccinale", "https://www.gazzettaufficiale.it/eli/id/2017/06/07/17G00095/sg", "http://www.trovanorme.salute.gov.it/norme/dettaglioAtto?id=60201"]}
{"url": "https://facta.news/notizia-vecchia/2020/04/28/la-bomba-clamorosa-di-mario-giordano-notizia-incompleta-del-2017/", "title": "La \u00abbomba clamorosa\u00bb di Mario Giordano: notizia incompleta del 2017", "content": ["Tra il 27 e il 28 aprile la redazione di Facta ha ricevuto diverse richieste di verifica di un\u2019immagine composta da una parte di testo e da una fotografia.", "La foto mostra il giornalista Mario Giordano.", "Il testo recita: \u00abBomba clamorosa!", "Quello che ha scoperto Giordano pochi minuti fa \u00e8 una porcata senza precedenti.", "Zitti zitti, domenica notte si sono fatti la legge per far s\u00ec che ai politici gli scattasse il vitalizio solo dopo 2 anni e mezzo di legislatura.", "Nessun tg ne parla, tutti asserviti a questi delinquenti!\u00bb.", "Questa notizia \u00e8 in realt\u00e0 incompleta e risale al 2017 senza che sia stato riportato un chiaro riferimento temporale che permetta al lettore di comprendere a che eventi si sta facendo riferimento.", "Il 30 giugno 2017 Mario Giordano aveva raccontato in un video su Facebook che tre giorni prima il Consiglio regionale della Basilicata aveva approvato una norma che avrebbe consentito ai consiglieri regionali della legislatura precedente \u00abche hanno fatto due anni e mezzo di consiglio regionale di prendere la pensione, il vitalizio\u00bb.", "Pochi giorni dopo, l\u2019allora presidente del Consiglio regionale della Basilicata Franco Mollica aveva risposto al giornalista precisando che \u00abquesta facolt\u00e0 era gi\u00e0 prevista dalla legge n. 38/2002 , il Consiglio \u00e8 intervenuto solo per precisare che i consiglieri con almeno 30 mesi di contribuzione che intendono effettuare i versamenti volontari necessari per la maturazione del diritto all\u2019assegno vitalizio devono farlo entro 90 giorni, mentre prima non era previsto un tempo entro il quale esercitare questa scelta.", "Quindi si tratta di una norma pi\u00f9 stringente\u00bb.", "Mollica aveva anche annunciato che il Consiglio regionale aveva deciso di querelare \u00abtutti quelli che hanno scritto o detto corbellerie relativamente al nostro operato\u00bb, compreso Giordano.", "Successivamente, il 7 luglio 2017, il Consiglio Regionale della Basilicata aveva deciso di annullare la norma votata pochi giorni prima, dopo una richiesta dell\u2019ex presidente di Regione Marcello Pittella, per \u00absgomberare il campo da sospetti e ridurre il solco tra istituzioni e cittadini\u00bb.", "Pittella aveva precisato che \u00abcon quell\u2019emendamento non si ripristinava, ma si disciplinava con maggior rigore un diritto esistente.", "Purtroppo la parola vitalizio \u00e8 diventata ormai impronunciabile, al di l\u00e0 del merito di una norma e del suo contenuto.", "Ed il dibattito innescato negli ultimi giorni ne \u00e8 la riprova pi\u00f9 evidente ed eclatante\u00bb."], "category": "Notizia Vecchia", "publish_date": "2020-04-28", "tags": ["mario giordano", "regione basilicata", "vitalizi"], "links": ["https://www.facebook.com/iLibridiMarioGiordano/videos/1466574436719537/", "https://www.ufficiostampabasilicata.it/politica/mollica-querela-giordano-notizie-false-vitalizi/", "http://www.consiglio.basilicata.it/consiglionew/site/consiglio/detail.jsp?sec=107173&otype=1150&id=193657&anno=2002", "https://www.ufficiostampabasilicata.it/politica/vitalizi-sorpresa-consiglio-regionale-abroga-la-norma-li-reintroduceva/"]}
{"url": "https://facta.news/fuori-contesto/2020/04/28/no-il-presidente-del-consiglio-giuseppe-conte-non-e-iscritto-al-movimento-5-stelle-ma-era-un-candidato-ministro-di-quellarea-politica/", "title": "No, il presidente del Consiglio Giuseppe Conte non \u00e8 iscritto al Movimento 5 Stelle (ma era un \u00abcandidato ministro\u00bb di quell\u2019area politica)", "content": ["Luned\u00ec 27 aprile la redazione di Facta ha ricevuto una segnalazione via WhatsApp che chiede di verificare le informazioni contenute in un video in cui vengono messe a confronto due clip con protagonista l\u2019attuale presidente del Consiglio Giuseppe Conte.", "Il primo filmato \u00e8 datato 4 marzo 2018, il giorno delle ultime elezioni politiche, e immortala l\u2019esultanza dei principali esponenti del Movimento 5 Stelle (tra cui Luigi Di Maio, Alessandro Di Battista, Alfonso Bonafede), riuniti all\u2019Hotel Parco dei Principi di Roma per assistere insieme ai risultati parziali al Senato.", "Tra loro anche Giuseppe Conte, non ancora alla guida di nessun governo, che in una delle sue prime apparizioni pubbliche assisteva alle proiezioni in compagnia di numerosi esponenti del Movimento.", "Il secondo video risale invece al 1 settembre 2019 ed \u00e8 un intervento di Giuseppe Conte \u2013 al tempo premier incaricato di formare un nuovo governo dopo la rottura con la Lega di Matteo Salvini \u2013 alla festa per i 10 anni del Fatto Quotidiano .", "In questa occasione Conte ha sostenuto di non essere iscritto al Movimento 5 Stelle, di non aver mai \u00abpartecipato alle riunioni del gruppo dirigente politico\u00bb e di non aver mai \u00abincontrato i gruppi parlamentari\u00bb, definendo quindi \u00abinappropriata\u00bb l\u2019etichetta di \u00abesponente del Movimento 5 Stelle\u00bb.", "Il video intende mettere in risalto la presunta incoerenza di Conte, che negherebbe la vicinanza al Movimento 5 Stelle nonostante le immagini dimostrerebbero il contrario.", "Nonostante tutte le informazioni contenute nelle dichiarazioni di Giuseppe Conte siano corrette, tirare conclusioni circa lo status di \u00abesponente del Movimento 5 Stelle\u00bb non \u00e8 un\u2019operazione immediata.", "Il presidente del Consiglio non ha mai effettuato l\u2019iscrizione al Movimento 5 Stelle.", "L\u2019iscrizione avviene tramite la piattaforma Rousseau e richiede l\u2019accettazione di un codice etico, uno statuto e un organigramma.", "Per quanto riguarda le \u00abriunioni del gruppo dirigente politico\u00bb, queste sono riservate al capo politico (carica attualmente ricoperta da Vito Crimi), all\u2019assemblea (composta da tutti gli iscritti al Movimento) e a un \u00abcomitato di garanzia\u00bb composto da tre esponenti anziani (che oggi sono lo stesso Crimi, Giovanni Cancelleri e Roberta Lombardi).", "I meccanismi decisionali del Movimento non mai stati del tutto chiari e in alcune occasioni hanno visto l\u2019interferenza di Davide Casaleggio (fondatore del Movimento 5 Stelle insieme a Di Maio, secondo l\u2019atto costitutivo ) e Beppe Grillo, nella figura di garante.", "Non abbiamo tuttavia prove documentali di una partecipazione di Giuseppe Conte a una riunione del gruppo dirigente.", "Secondo il regolamento depositato alle Camere, inoltre, le riunioni dei gruppi parlamentari del Movimento 5 Stelle sono riservate ai deputati e ai senatori \u00abappartenenti al gruppo\u00bb (Conte non appartiene ad alcun gruppo parlamentare, non essendo un parlamentare).", "Il 1 marzo 2018, tuttavia, Giuseppe Conte \u00e8 stato presentato come membro della \u00absquadra di governo del Movimento 5 Stelle\u00bb, una formula irrituale con cui il partito fondato da Beppe Grillo ha indicato i suoi candidati a ricoprire ruoli ministeriali in caso di vittoria elettorale.", "La squadra di governo presentata nel 2018 da Di Maio, oltre al nome di Giuseppe Conte (indicato per ricoprire il ruolo di ministro della Pubblica Amministrazione), includeva anche quelli dell\u2019ex-ministra della Difesa Elisabetta Trenta, del ministro dell\u2019Ambiente Sergio Costa e del presidente dell\u2019Inps Pasquale Tridico.", "Esponenti della societ\u00e0 civile cui vanno ad aggiungersi tesserati del Movimento 5 Stelle come Alfonso Bonafede (Giustizia) e Riccardo Fraccaro (Rapporti con il Parlamento).", "Dunque, riassumendo: Giuseppe Conte non \u00e8 mai stato iscritto al Movimento 5 Stelle e quindi, tecnicamente, non pu\u00f2 essere definito un \u00abesponente\u00bb.", "Il suo nome \u00e8 per\u00f2 entrato per la prima volta nel dibattito pubblico grazie al ruolo di componente di una \u00absquadra di governo del Movimento 5 Stelle\u00bb."], "category": "Fuori Contesto", "publish_date": "2020-04-28", "tags": ["conte", "giuseppe conte", "movimento 5 stelle"], "links": ["https://www.youtube.com/watch?v=viWe3siVDGI", "http://today.it/politica/elezioni/politiche-2018/risultati-movimento-5-stelle.html", "https://www.ilfattoquotidiano.it/2019/09/01/versiliana-2019-lintervento-integrale-del-premier-incaricato-giuseppe-conte-tra-martedi-e-mercoledi-si-chiude/5423100/", "http://www.governo.it/it/i-governi-dal-1943-ad-oggi/xviii-legislatura-dal-23-marzo-2018/governo-conte/9468", "https://sso.rousseau.movimento5stelle.it/auth/realms/rousseau/protocol/openid-connect/registrations?client_id=camelot-frontend&redirect_uri=https%3A%2F%2Fvote.rousseau.movimento5stelle.it%2F&state=fb0fcad9-507f-47f7-88b5-a69fbb3f9386&response_mode=fragment&response_type=code&scope=openid%20email%20profile&nonce=96560c8f-a1ae-43a4-a1a0-e4ffb01189bb", "https://dait.interno.gov.it/documenti/trasparenza/politiche2018/Doc/4/4_Dic_Trasparenza.pdf", "https://www.repubblica.it/politica/2019/03/11/news/m5s_nuovo_atto_costitutivo_di_maio_e_casaleggio_fondatori_grillo_solo_garante-221238398/", "https://www.senato.it/application/xmanager/projects/leg18/file/repository/composizione/regolamenti_gruppi/XVIII_legislatura/Regolamento_Gruppo_M5S_-_Senato_XVIIILegislatura.pdf", "https://www.facebook.com/watch/live/?v=1630274120342461&ref=watch_permalink", "http://web.archive.org/web/20180303000218/https://www.luigidimaio.it/download/ministri"]}
{"url": "https://facta.news/notizia-falsa/2020/04/28/no-nespresso-non-sta-regalando-una-macchina-da-caffe-gratis/", "title": "No, Nespresso non sta \u00abregalando una macchina da caff\u00e8 gratis\u00bb", "content": ["Marted\u00ec 28 aprile la redazione di Facta ha ricevuto una segnalazione via WhatsApp che chiede di verificare la notizia, circolata sull\u2019app di messaggistica istantanea, secondo cui Nespresso starebbe regalando \u00abuna macchina da caff\u00e8 gratis\u00bb.", "Il messaggio diffuso su WhatsApp recita \u00abGuarda!", "Caff\u00e8 gratis!\u00bb e contiene il link a un sito registrato con il dominio .win, nonostante la finta anteprima sembri ricondurre al sito ufficiale di Nespresso.", "Si tratta di una notizia falsa e pertanto invitiamo i nostri lettori a non cliccare sul link.", "Quella delle macchine da caff\u00e8 in regalo \u00e8 una vecchia truffa risalente al 2019, gi\u00e0 circolata in Thailandia e in Sudafrica sotto il marchio Nescaf\u00e9.", "Nestl\u00e9 (casa produttrice di Nespresso e Nescaf\u00e9) ha dedicato un\u2019intera sezione del suo sito alla lotta contro tali messaggi ingannevoli e in casi come questo consiglia di ignorare ogni richiesta di condividere dati personali, fidarsi solo dei siti ufficiali della compagnia e segnalare ogni informazione sospetta alla mail abuse@nestle.com.", "Aggiornamento di gioved\u00ec 30 aprile alle ore 16:44 L\u2019ufficio stampa di Nespresso ha contatto Facta per confermare che si tratta di una notizia falsa e precisando che \u00abtali messaggi non sono stati pubblicati o generati dall\u2019Azienda, ma si tratta di una truffa attraverso cui gli utenti potrebbero andare incontro ad abbonamenti indesiderati.", "A tal proposito, l\u2019Azienda sta portando avanti le opportune verifiche e intraprendendo le dovute azioni a tutela dei consumatori\u00bb.", "Nespresso invita i consumatori a fare affidamento ai soli canali ufficiali dell\u2019azienda \u00absia in caso i dubbi o per conoscere le offerte attive sui propri prodotti\u00bb."], "category": "Notizia Falsa", "publish_date": "2020-04-28", "tags": ["caff\u00e8", "macchine per il caff\u00e8", "nescaf\u00e8", "nespresso", "nestl\u00e8"], "links": ["https://www.soyacincau.com/2019/07/03/fake-news-nescafe-is-not-giving-away-free-coffee-machines-for-testers/", "https://www.iol.co.za/business-report/companies/scam-alert-nescafe-is-not-giving-away-a-free-coffee-machine-28665357", "https://www.nestle.com/ask-nestle/our-company/answers/fake-scam-emails-nestle-organisations-and-hoax-campaigns"]}
{"url": "https://facta.news/notizia-falsa/2020/04/28/macron-conte-e-la-presunta-gestualita-del-complotto-il-triangolo-fatto-unendo-i-polpastrelli-delle-dita/", "title": "Macron, Conte e la presunta gestualit\u00e0 del complotto: il triangolo fatto unendo i polpastrelli delle dita", "content": ["Il 28 aprile su Facebook sono state pubblicate due foto una sopra all\u2019altra.", "Quella pi\u00f9 in alto mostra il presidente del Consiglio Giuseppe Conte durante una conferenza stampa tenuta nel corso dell\u2019emergenza Covid-19.", "Conte, parlando seduto ad una scrivania con davanti un microfono, viene immortalato mentre tiene i polpastrelli degli indici delle due mani uniti verso l\u2019alto, formando un triangolo.", "La seconda foto mostra invece il presidente della Repubblica francese, Emmanuel Macron, che, durante un evento pubblico e in presenza di altre persone, sembra fare lo stesso gesto di Conte con le mani.", "Nell\u2019immagine compaiono anche dei riferimenti a simboli che rimandano alla teoria del complotto del \u201cNuovo ordine mondiale\u201d e un testo in cui si legge: \u00abChi sono i loro padroni ce lo mostrano continuamente\u00bb.", "Il riferimento \u00e8 al fatto che il gesto dei due politici, che si vede nelle due immagini, vorrebbe significare l\u2019appartenenza e la sudditanza a questo presunto gruppo di potere.", "Questa notizia \u00e8 falsa.", "Andiamo con ordine.", "La foto che ritrae Macron \u00e8 vera ed \u00e8 stata scattata il 16 maggio del 2017 al palazzo dell\u2019Eliseo (Parigi), la residenza del presidente della Repubblica francese, come si pu\u00f2 verificare qui .", "Quel giorno il presidente Macron aveva ospitato il Comitato Olimpico Internazionale (Cio) per sostenere la candidatura di Parigi alle Olimpiadi del 2024, come si pu\u00f2 leggere qui .", "In quell\u2019occasione Macron e diversi membri del comitato del Cio, durante la posa di una foto, hanno formato con le mani un triangolo, che nella lingua dei segni significa \u201cParigi\u201d.", "Il motivo di quel gesto era, appunto, l\u2019adesione alla campagna promozionale di Parigi per ospitare le Olimpiadi del 2024, spiega il sito 20 Minutes .", "Anche diversi atleti francesi hanno posato mentre riproducevano con le mani lo stesso simbolo, sempre per sostenere la candidatura di Parigi.", "Passiamo alla foto di Giuseppe Conte.", "Anche in questo caso \u00e8 vera e si tratta di una frammento del video ( al minuto 9:15 ) della conferenza stampa tenuta dal presidente del Consiglio lo scorso 26 aprile in cui \u00e8 stata annunciata la cosiddetta \u2018fase 2\u2019 per l\u2019emergenza Covid-19.", "Il gesto fatto da Conte con le mani non ha nulla a che fare con quello fatto intenzionalmente dal presidente francese Macron."], "category": "Notizia Falsa", "publish_date": "2020-04-28", "tags": ["#verabot", "coronavirus sars-cov-2", "covid-19", "emmanuel macron", "giuseppe conte", "nuovo ordine mondiale"], "links": ["https://www.facebook.com/2084275291842609/photos/a.2084299851840153/2586940078242792/?type=3&theater", "https://rationalwiki.org/wiki/New_World_Order", "https://twitter.com/Paris2024/status/864532142344347648", "https://twitter.com/Paris2024/status/864532142344347648?ref_src=twsrc%5Etfw", "https://it.euronews.com/2017/05/16/parigi-2024-macron-riceve-il-cio-e-da-sostegno-alla-candidatura", "https://twitter.com/Elysee/status/864413981544468480?ref_src=twsrc%5Etfw", "http://veasyt.com/it/post/segninomeluoghi.html", "https://www.huffingtonpost.fr/2016/09/13/zinedine-zidane-signe-doits-jeux-olympiques-paris-2014_n_11988870.html", "https://www.20minutes.fr/insolite/2069679-20170517-video-etrange-triangle-fait-macron-soutenir-candidature-paris-jo", "https://twitter.com/TonyEstanguet/status/775634182479446017?ref_src=twsrc%5Etfw", "https://twitter.com/kevingameiro9/status/775618179297058816?ref_src=twsrc%5Etfw", "https://twitter.com/Paris2024/status/775016056297578500?ref_src=twsrc%5Etfw", "https://youtu.be/tXxQBLNZZqA?t=555", "http://www.governo.it/it/articolo/conferenza-stampa-del-presidente-conte/14518"]}
{"url": "https://facta.news/notizia-falsa/2020/04/28/no-il-premio-nobel-giapponese-tasuku-honjo-non-ha-detto-che-il-nuovo-coronavirus-e-stato-creato-dallessere-umano/", "title": "No, il premio Nobel giapponese Tasuku Honjo non ha detto che il nuovo coronavirus \u00e8 stato creato dall\u2019essere umano", "content": ["Il 28 aprile la redazione di Facta ha ricevuto diverse segnalazioni di un messaggio che circola, in lingua inglese, su WhatsApp e che riporta alcune dichiarazioni che lo scienziato e premio Nobel per la Medicina 2018 Tasuku Honjo avrebbe rilasciato in merito al nuovo coronavirus.", "In particolare, Honjo avrebbe sostenuto che non si tratterebbe di un virus naturale, bens\u00ec di un prodotto volutamente creato dall\u2019uomo.", "Il messaggio che circola su WhatsApp si apre con la parola \u00ab*SHOCKING*\u00bb seguita da una freccia e ha la forma di un lungo testo che reca, in cima o in conclusione, il link della pagina Wikipedia del professore, probabilmente per conferire credibilit\u00e0 alla notizia.", "Del testo circolano diverse versioni, con informazioni in parte differenti ma che riprendono alcuni concetti comuni: il premio Nobel avrebbe dichiarato ai media (non \u00e8 precisato a quali) che il nuovo coronavirus non \u00e8 naturale e che, se lo fosse, non sarebbe riuscito a mettere in difficolt\u00e0 il mondo intero come sta avvenendo in questi giorni, bens\u00ec sarebbe stato nocivo solo nelle realt\u00e0 che hanno le stesse temperature della Cina.", "\u00abSi sta invece diffondendo in Paesi come la Svizzera allo stesso modo che nel deserto.", "Se fosse naturale, si sarebbe diffuso nelle aree fredde, ma sarebbe morto in quelle calde\u00bb avrebbe dichiarato l\u2019immunologo, sostenendo che \u00ab\u00e8 un virus completamente artificiale\u00bb.", "In alcune varianti del messaggio, si fa poi riferimento a un presunto periodo di lavoro di Tasuku Honjo presso un laboratorio di Wuhan e al fatto che il professore abbia provato a ricontattare i colleghi nel corso dell\u2019epidemia senza per\u00f2 ottenere risposta e che anzi, questi sarebbero morti o potrebbero essere stati uccisi.", "In altre varianti il professore si rifarebbe invece a una fuga di informazioni negli Stati Uniti che permetterebbero di retrodatare e imputare proprio all\u2019America lo scoppio dell\u2019epidemia.", "Si tratta di una serie di notizie false, oltre che nei contenuti, anche nell\u2019attribuzione.", "Il professor Tasuku Honjo, infatti, non ha mai rilasciato queste dichiarazioni, n\u00e9 sui media n\u00e9 in altre circostanze.", "I colleghi fact checkers statunitensi di Snopes e gli spagnoli di Maldita hanno ricostruito tra il 27 e il 28 aprile la catena di diffusione del messaggio attraverso, rispettivamente, gli Usa e la Spagna.", "La bufala ha avuto origine, spiegano entrambi i siti, a partire da un account su Twitter ( @TasukuHonjo ) che dal 24 aprile ha iniziato a pubblicare informazioni false sostenendo di rappresentare le opinioni, appunto, del professor Honjo.", "Account del quale, riporta Maldita , l\u2019Universit\u00e0 di Kyoto ( dove il professor Honjo lavora ) ha gi\u00e0 chiesto, a nome dello scienziato, la disattivazione.", "Dalla pagina ufficiale che riassume il percorso accademico del professor Honjo della stessa universit\u00e0, inoltre, possiamo smentire i presunti 4 anni di operato presso un ipotetico laboratorio di Wuhan, dei quali il curriculum ufficiale non riporta traccia.", "A fare definitivamente chiarezza \u00e8 arrivata poi il 27 aprile anche una nota ufficiale del Dipartimento di Immunologia e Medicina Genomica, dove hanno sede le ricerche del professore, a firma dello stesso, che prende le distanze dalle dichiarazioni divenute virali.", "In questa occasione Honjo ha manifestato grosso dispiacere per le accuse nei suoi confronti e nei riguardi dell\u2019istituzione di cui fa parte.", "Inoltre, il premio Nobel condanna la diffusione di notizie false sull\u2019origine del virus in un momento cos\u00ec difficile, dove la ricerca per salvare vite umane lotta contro il tempo e viene messa a repentaglio da quelle che definisce \u00abpericolose fonti di distrazione\u00bb.", "Dunque, riassumendo: il professor Tasuku Honjo non ha mai lavorato in un laboratorio di Wuhan, non \u00e8 l\u2019autore delle informazioni diventate virali via Whatsapp e Twitter sulla presunta origine artificiale del nuovo coronavirus e, anzi, ha preso ufficialmente le distanze da tali dichiarazioni.", "Circa i singoli contenuti delle dichiarazioni, abbiamo gi\u00e0 scritto quello che sappiamo in merito all\u2019ipotesi per cui Sars-CoV-2 dovrebbe sparire con l\u2019arrivo della stagione calda e abbiamo smentito, in pi\u00f9 occasioni, la teoria cospirazionista secondo cui si tratterebbe di un virus creato o manipolato dall\u2019uomo ( qui e qui , per esempio).", "Anche quando, purtroppo, a darle voce era uno scienziato da Nobel ."], "category": "Notizia Falsa", "publish_date": "2020-04-28", "tags": ["#verabot", "covid-19", "covid19", "nobel", "salute&benessere", "sars-cov-2", "wuhan"], "links": ["https://www.nobelprize.org/prizes/medicine/2018/honjo/facts/", "https://www.britannica.com/biography/Tasuku-Honjo", "https://en.m.wikipedia.org/wiki/Tasuku_Honjo", "https://donotlink.it/ZQ07N", "https://maldita.es/malditobulo/2020/04/28/tasuku-honjo-nobel-medicina-japones-coronavirus-china/", "https://kuias.kyoto-u.ac.jp/e/profile/honjo/", "http://www2.mfour.med.kyoto-u.ac.jp/en/E_CV.html", "http://www2.mfour.med.kyoto-u.ac.jp/en/index.html", "https://facta.news/notizia-falsa/2020/04/03/no-non-sappiamo-se-il-nuovo-coronavirus-sparira-col-caldo/", "https://facta.news/storie/2020/04/20/che-cosa-sappiamo-della-storia-del-nuovo-coronavirus-fuggito-da-un-laboratorio-cinese/", "https://pagellapolitica.it/blog/show/594/non-c%C3%A8-nessuna-prova-che-il-coronavirus-sia-nato-in-laboratorio", "https://facta.news/storie/2020/04/21/le-posizioni-di-montagnier-sul-nuovo-coronavirus-sono-pseudoscienza/"]}
{"url": "https://facta.news/notizia-falsa/2020/04/29/no-la-prima-italiana-a-testare-il-vaccino-nel-regno-unito-non-e-morta/", "title": "No, la prima italiana a testare il vaccino nel Regno Unito non \u00e8 morta", "content": ["Domenica 26 aprile su Facebook e Twitter \u00e8 circolata la notizia secondo cui Elisa Granato, la seconda persona al mondo a testare il prototipo di vaccino contro il Sars-Cov-2 sviluppato dall\u2019universit\u00e0 di Oxford, sarebbe morta.", "Nell\u2019articolo, pubblicato da N5TI.com \u2013 sito web che, come ricostruito da Open \u00e8 direttamente collegato al sito macedone Teamodernae e non nuovo a operazioni di disinformazione riguardanti l\u2019Italia \u2013 si legge che le complicazioni per la ricercatrice italiana sarebbero iniziate gi\u00e0 \u00abpoche ore dopo la somministrazione\u00bb del vaccino e che la morte sarebbe invece sopraggiunta a 48 ore dalla sperimentazione.", "Stando a quanto riportato, sul caso sarebbe stato aperto un fascicolo che nelle prossime ore si arricchir\u00e0 dei risultati dell\u2019autopsia.", "Per commemorare il presunto estremo sacrificio di Granato, nella giornata di luned\u00ec 27 aprile sono nati diversi account Instagram, ora rimossi, tra i quali una \u00abfan page ufficiale\u00bb che, oltre ad aver pubblicato diverse foto della ricercatrice, nella descrizione in bio riporta la frase \u00abLa leggenda della dottoressa Elisa non muore mai.", "La salveremo nella nostra mente\u00bb.", "Si tratta di una notizia falsa.", "La trentaduenne Elisa Granato si \u00e8 davvero sottoposta da volontaria per testare il vaccino sperimentale Chadox1 nCoV-19 \u2013 seconda in assoluto dopo il dottor Edward O\u2019Neill \u2013 ma \u00e8 sana, salva e in buona salute.", "A confermarlo \u00e8 lei stessa, che in un tweet scherza : \u00abNon c\u2019\u00e8 niente di meglio che svegliarsi con un finto articolo sulla propria morte.", "Sto bene, non condividete quell\u2019articolo, non bisogna dargli attenzione.", "Piuttosto condividete un gattino\u00bb.", "Il vaccino testato su Elisa Granato non contiene il virus Covid-19, \u00abma una sua piccola porzione, abbinata a un virus diverso e non funzionante\u00bb fa sapere ancora la ricercatrice di zoologia e microbiologia.", "La sperimentazione rappresenta il primo passo del trial clinico che, secondo i ricercatori della Oxford University, dovrebbe portare alla creazione di un vaccino contro il Coronavirus."], "category": "Notizia Falsa", "publish_date": "2020-04-29", "tags": ["#verabot", "coronavirus sars-cov-2", "covid-19", "elisa granato", "oxford university", "vaccino"], "links": ["https://www.facebook.com/katia.gattuso.39/posts/10213482231689606", "https://twitter.com/karma_charly/status/1254521425937010688?s=20", "https://www.open.online/2020/04/26/coronavirus-e-morta-elena-granato-la-prima-volontaria-per-il-vaccino-no-la-bufala-diffusa-dal-sito-macedone/", "https://www.open.online/2020/04/02/coronavirus-la-bufala-del-dottore-italiano-arrestato-per-aver-ucciso-3000-pazienti-covid-19/", "http://www.ox.ac.uk/news/2020-04-23-oxford-covid-19-vaccine-begins-human-trial-stage", "https://www.washingtonpost.com/health/britain-launches-covid-19-vaccine-study-latest-in-race/2020/04/23/d4460128-85a9-11ea-81a3-9690c9881111_story.html", "https://www.adnkronos.com/fatti/cronaca/2020/04/26/volontaria-vaccino-smentisce-fake-news-sto-bene-non-sono-morta_ANqM9NfS5f23PZnssyx0EI.html", "https://www.adnkronos.com/fatti/cronaca/2020/04/26/volontaria-vaccino-smentisce-fake-news-sto-bene-non-sono-morta_ANqM9NfS5f23PZnssyx0EI.html", "http://www.ox.ac.uk/news/2020-04-23-oxford-covid-19-vaccine-begins-human-trial-stage"]}
{"url": "https://facta.news/notizia-vecchia/2020/04/29/la-foto-di-giuseppe-conte-e-renzo-piano-che-non-rispettano-il-distanziamento-sociale-risale-a-prima-del-lockdown/", "title": "La foto di Giuseppe Conte e Renzo Piano che non rispettano il distanziamento sociale risale a prima del lockdown", "content": ["Mercoled\u00ec 29 aprile la redazione di Facta ha ricevuto via WhatsApp una segnalazione che chiedeva di verificare un\u2019immagine, circolata sull\u2019app di messaggistica istantanea, che ritrarrebbe il presidente del Consiglio Giuseppe Conte a meno di un metro di distanza dal senatore a vita Renzo Piano \u2013 a cui si deve il progetto del nuovo ponte Morandi \u2013 durante la cerimonia di varo dell\u2019ultima campata del viadotto sul Polcevera, tenuta il 28 aprile a Genova.", "Nella fotografia sono immortalati, tra gli altri, anche il sindaco di Genova Marco Bucci e la ministra delle Infrastrutture Paola De Micheli.", "Alle loro spalle, gli operai della Impregilo che hanno lavorato al cantiere ligure, in quello che a prima vista appare come un vero e proprio assembramento vietato alla luce del Dpcm del 9 marzo 2020 .", "Si tratta di un\u2019immagine vecchia.", "La fotografia non riguarda infatti la cerimonia di varo dell\u2019ultima campata del viadotto crollato il 14 agosto 2018, andata in scena lo scorso 28 aprile, ma quella organizzata per varare il primo impalcato del nuovo ponte, il 1 ottobre 2019.", "Quasi un anno e mezzo prima dell\u2019emergenza Covid-19 e delle conseguenti misure di distanziamento sociale.", "La cerimonia del 28 aprile ha comunque suscitato numerose polemiche riguardanti il mancato rispetto della distanza di sicurezza, ma le critiche sono state riservate ai giornalisti e alla calca scoppiata all\u2019arrivo del presidente del Consiglio Giuseppe Conte."], "category": "Notizia Vecchia", "publish_date": "2020-04-29", "tags": ["#verabot", "assembramento", "distanziamento sociale", "giuseppe conte", "ponte morandi", "renzo piano"], "links": ["http://www.governo.it/it/articolo/firmato-il-dpcm-9-marzo-2020/14276", "https://www.ilfattoquotidiano.it/2020/04/28/ponte-morandi-la-cerimonia-per-nuovo-viadotto-conte-sia-modello-per-italia-toti-su-obiettivi-comuni-puo-esserci-una-politica-sola/5784983/", "https://genova.repubblica.it/cronaca/2019/10/01/foto/con_la_sirena_il_via_al_varo-237395886/1/#1", "https://www.la7.it/laria-che-tira/video/assembramento-allarrivo-di-giuseppe-conte-a-genova-per-il-varo-dellultima-campata-del-nuovo-ponte-28-04-2020-321863"]}
{"url": "https://facta.news/notizia-falsa/2020/04/29/non-e-vero-che-il-27-marzo-lospedale-humanitas-di-bergamo-aveva-superato-lemergenza-covid-19/", "title": "Non \u00e8 vero che il 27 marzo l\u2019ospedale Humanitas di Bergamo aveva superato l\u2019emergenza Covid-19", "content": ["Il 29 aprile la redazione di Facta ha ricevuto numerose segnalazioni via Whatsapp di un video , divenuto virale sulla app di messaggistica e su Facebook, che mostrerebbe l\u2019ospedale Humanitas Gavazzeni di Bergamo \u2013 una delle principali strutture sanitarie della citt\u00e0 \u2013 completamente deserto nella mattinata del 27 marzo 2020, e quindi nel pieno dell\u2019emergenza Covid-19 .", "Un fatto che sembrerebbe in contraddizione con le notizie riportate nelle scorse settimane dai media, che invece danno la provincia di Bergamo come una delle pi\u00f9 colpite dall\u2019epidemia .", "Il filmato \u00e8 girato in modalit\u00e0 verticale con uno smartphone, ha una durata di 1 minuto e 46 secondi ed \u00e8 stato pubblicato il 6 aprile 2020 sull\u2019account di un utente Facebook, accompagnato da un post dove si legge: \u00abQuesto \u00e8 l\u2019ospedale Humanitas di Bergamo il 27 di marzo scorso.", "I media ci avevano detto che stava collassando, ma le immagini mostrano che l\u2019ospedale \u00e8 vuoto.", "I media continuano a terrorizzare la popolazione e non mostrano mai queste immagini agli italiani\u00bb.", "Le riprese inquadrano una parte dell\u2019area esterna dell\u2019ospedale dove si vedono solo delle auto parcheggiate.", "L\u2019autore delle riprese mostra poi l\u2019interno di una delle tende montate durante l\u2019emergenza, dove si intravedono alcune sedute ma non sono visibili ospiti o operatori, e poi si addentra all\u2019interno del pronto soccorso, mostrando sale d\u2019attesa vuote.", "L\u2019audio, disturbato nei primi secondi da un sottofondo di sirene di ambulanza, ripete luogo e data delle riprese, precisando che le immagini risalgono alle ore 11.45 del 27 marzo 2020, e procede con una descrizione delle inquadrature, per poi commentare (al minuto 00:28) che \u00abi Tg non lo pubblicano, che non c\u2019\u00e8 pi\u00f9 nessuno e che le cose vanno scemando a Bergamo\u00bb e chiedere (minuto 01:25) \u00abperch\u00e9 non lo dicono, che qua i contagi stanno diminuendo, invece di allarmare tutta l\u2019Italia?\u00bb.", "Il video conta a oggi (29 aprile 2020) 50.540 visualizzazioni e quasi 3.500 condivisioni su Facebook.", "Si tratta di informazioni false e di insinuazioni fuorvianti e pericolose per la popolazione, a maggior ragione per la situazione di emergenza che l\u2019Italia sta vivendo a causa del nuovo coronavirus.", "\u00c8 il caso di fare chiarezza.", "Quello ripreso nel filmato \u00e8 s\u00ec l\u2019ospedale Humanitas Gavazzeni di Bergamo e la presenza delle tende testimonia che il video si colloca realmente nell\u2019intervallo temporale dell\u2019emergenza Covid-19 (anche se non ci \u00e8 possibile dimostrare che sia stato realizzato esattamente il 27 marzo e all\u2019ora riportata dall\u2019autore, o in un altra data e fascia oraria).", "In quella data, per\u00f2, non \u00e8 cos\u00ec strano che quell\u2019area fosse sgombera da passanti, apprendiamo dall\u2019Ufficio Comunicazione dello stesso ospedale, contattato telefonicamente dalla redazione di Facta .", "Innanzitutto, perch\u00e9 gi\u00e0 a partire dal 22 febbraio l\u2019ospedale adottava le indicazioni del Ministero della Salute e della Regione Lombardia chiedendo ai cittadini di molti comuni limitrofi di sospendere gli esami di laboratorio in programma e posticipare le visite ambulatoriali e, a tutti i cittadini, di non recarsi direttamente in pronto soccorso in caso di sintomi influenzali o respiratori.", "Dal 23 febbraio la struttura ha poi sospeso tutti i ricoveri programmati, altro fattore che ha contribuito a ridurre il transito di persone all\u2019interno dell\u2019ospedale.", "A partire da luned\u00ec 9 marzo 2020 \u2013 si legge in una comunicazione sul sito ufficiale \u2013 anche l\u2019attivit\u00e0 ambulatoriale di Humanitas Gavazzeni \u00e8 stata ridotta (mantenendo solo le attivit\u00e0 utili per la gestione delle urgenze e dell\u2019Oncologia) per far fronte all\u2019emergenza sanitaria, a seguito delle indicazioni della Direzione Generale Sanit\u00e0 della Regione Lombardia.", "I flussi del Pronto Soccorso erano inoltre gi\u00e0 deviati e separati dalla sala di attesa classica del triage per poter accogliere i pazienti Covid in sicurezza.", "La tenda bianca esterna, invece, era stata montata in una fase iniziale dell\u2019emergenza per accogliere i parenti dei pazienti di Pronto Soccorso, ai quali il decreto del 4 marzo ha tolto la possibilit\u00e0 di seguire i propri cari oltre la soglia.", "Il suo essere vuota a fine marzo dipende dal fatto che i pazienti erano arrivati in ambulanza, e quindi gi\u00e0 soli, senza accompagnatori.", "La poca affluenza in ospedale era insomma del tutto normale, visto che l\u2019attivit\u00e0 ambulatoriale era praticamente ferma, buona parte del personale amministrativo era gi\u00e0 in smartworking \u2013 ci spiegano dall\u2019ospedale \u2013 mentre il resto del personale, quello sanitario, era impegnato ai piani superiori dai quali, per rispettare i protocolli di sicurezza, si sposta il meno possibile durante i turni.", "A tale proposito, precisiamo anche che l\u2019ospedale ci conferma di non aver mai autorizzato questa persona a realizzare un servizio video all\u2019interno dell\u2019area che vediamo nelle inquadrature: si tratta dunque di un prodotto realizzato in violazione della legge vigente, secondo la quale l\u2019autore si sarebbe dovuto trovare in quel momento nella propria abitazione, salvo casi di comprovata necessit\u00e0, quindi urgenze sanitarie (e non sembra questo il caso) o motivi lavorativi (stando alle riprese, la persona non risulta intrattenere alcun tipo di rapporto lavorativo con l\u2019ospedale).", "Riassumendo: il video riporta le immagini dell\u2019ospedale Humanitas Gavazzeni di Bergamo durante l\u2019emergenza Covid-19, ma ne propone un\u2019interpretazione distorta, alludendo che in data 27 marzo 2020 non ci fosse pi\u00f9 alcuna emergenza in atto.", "Il che, purtroppo, non corrisponde alla realt\u00e0 dei fatti ."], "category": "Notizia Falsa", "publish_date": "2020-04-29", "tags": ["bergamo", "complotto", "covid-19", "covid19", "salute&benessere", "sars-cov-2"], "links": ["https://donotlink.it/qnqgb", "https://facta.news/tag/covid19/", "https://www.scienzainrete.it/articolo/verso-stima-di-morti-dirette-e-indirette-covid/enrico-bucci-luca-leuzzi-enzo-marinari", "https://www.gavazzeni.it/", "https://www.gavazzeni.it/news/coronavirus-le-indicazioni-di-regione-lombardia/", "https://www.gavazzeni.it/news/coronavirus-sospensione-ricoveri-programmati/", "https://www.gavazzeni.it/news/ridotta-attivita-ambulatoriale/", "https://www.gavazzeni.it/news/avviso-sale-dattesa-pronto-soccorso/", "https://www.ecodibergamo.it/stories/bergamo-citta/lombardia-spostamenti-ridotti-al-35segui-laggiornamento-sui-contagi-diretta_1346889_11/"]}
{"url": "https://facta.news/notizia-vecchia/2020/04/30/lo-scontrino-che-mostrerebbe-il-prezzo-di-una-costata-al-senato-e-del-2011-e-non-e-un-pasto-per-i-senatori/", "title": "Lo scontrino che mostrerebbe il prezzo di una costata al Senato \u00e8 del 2011 e non \u00e8 un pasto per i senatori", "content": ["Il 29 aprile la redazione di Facta ha ricevuto via WhatsApp la richiesta di verificare una fotografia che mostra uno scontrino che sarebbe stato rilasciato dalla mensa del Senato della Repubblica.", "Si legge che un pasto composto da \u00abtrofie\u00bb, \u00abinsalata spinaci e parmigiano\u00bb, \u00abtagliata con rucola e grano\u00bb, \u00abananas\u00bb, \u00abtorta della nonna\u00bb e \u00abbevande\u00bb sarebbe costato in totale 7,50 euro.", "La foto \u00e8 accompagnata da questo commento: \u00abVERGOGNOSI.", "Alla mensa del Senato la tagliata di manzo costa 3,41 euro.", "LA GENTE MUORE DI FAME, LORO INGRASSANO, CONDIVIDETE LA FOTO\u00bb.", "Questa notizia \u00e8 fuorviante e circola in rete da 9 anni.", "Andiamo con ordine.", "Lo scontrino in questione \u00e8 stato pubblicato originariamente il 26 ottobre 2011 dalla pagina Facebook \u201cIl popolo viola\u201d, come si pu\u00f2 verificare qui .", "Come avevano ricostruito al tempo diversi siti di fact-checking e testate nazionali ( qui , qui e qui ) lo scontrino era stato emesso dalla mensa del Senato, luogo in cui mangia il personale che lavora a Palazzo Madama, non al ristorante riservato invece ai senatori.", "Pochi giorni dopo la pubblicazione del post sulla pagina Facebook \u201cIl popolo viola\u201d\u00a0il senatore della Lega Cesarino Monti aveva pubblicato lo scontrino rilasciato dal ristorante del Senato e i prezzi, rispetto alla mensa per i dipendenti, erano differenti e nettamente pi\u00f9 alti.", "Ad esempio il costo di un filetto alla griglia era di 24,06 euro.", "Il 27 ottobre 2011 era inoltra stato pubblicato un comunicato stampa rilasciato da Palazzo Madama in cui si leggeva che i prezzi del ristorante dei Senatori erano stati \u00ab ricondotti ai livelli di mercato\u00bb, mentre per quanto riguarda la mensa del personale si spiegava che come in \u00abtutte le mense aziendali, pubbliche e private, il servizio \u00e8 materia di trattativa sindacale.", "Pertanto il costo dei pasti \u00e8 a carico degli utenti secondo gli accordi in vigore\u00bb."], "category": "Notizia Vecchia", "publish_date": "2020-04-30", "tags": ["palazzo madama", "scontrino", "senato della repubblica"], "links": ["https://www.facebook.com/popviola/photos/pb.196502997854.-2207520000.1432272468./10150381759012855/?type=3&theater", "https://www.bufale.net/disinformazione-lo-scandaloso-scontrino-del-ristorante-del-senato-bufale-net/", "https://www.butac.it/lo-scontrino-del-senato/", "https://st.ilsole24ore.com/art/notizie/2011-10-28/facebook-scontrino-undici-euro-202256.shtml?uuid=AaHn2uGE", "http://www.senato.it/leg/16/BGT/Schede/Attsen/00017611.htm", "https://www.facebook.com/photo.php?fbid=304884262855368&set=a.266677670009361&type=1&theater", "http://www.senato.it/leg16/3845?comunicato=38294", "https://st.ilsole24ore.com/art/notizie/2011-08-26/triplicati-prezzi-ristorante-senato-203747.shtml?uuid=AaRWeGzD"]}
{"url": "https://facta.news/fuori-contesto/2020/04/30/no-questo-video-che-mostra-una-forte-grandinata-in-un-campo-non-e-stato-girato-in-italia-ad-aprile-2020/", "title": "No, questo video che mostra una forte grandinata in un campo non \u00e8 stato girato in Italia ad aprile 2020", "content": ["Il 29 aprile su Facebook \u00e8 stato pubblicato un video le cui riprese mostrano una forte grandinata su un campo destinato alla coltivazione.", "Le immagini sono accompagnate da un testo in cui si sostiene che la scena si sarebbe verificata \u00abin provincia di Cuneo\u00bb, in Piemonte.", "Questa notizia \u00e8 falsa.", "Il video \u00e8 vero ma non \u00e8 stato girato in Italia.", "Come hanno ricostruito dall\u2019India i colleghi fact-checker di News 18 Buzz , il video \u00e8 stato condiviso per la prima volta il 23 aprile su Youtube e mostra una scena che si \u00e8 verificata a Cao Bang in Vietnam.", "Questa localit\u00e0 \u00e8 stata in quei giorni colpita, insieme ad altre province del nord-ovest del Paese, da forti grandinate e temporali ."], "category": "Fuori Contesto", "publish_date": "2020-04-30", "tags": ["grandinata", "vietnam"], "links": ["https://www.facebook.com/luca.a.lonati/videos/vb.1668531580/10218453138954284/?type=2&theater", "https://www.news18.com/news/buzz/fact-check-viral-video-of-hailstorm-in-pendra-chhattisgarh-is-actually-from-vietnam-2593809.html", "https://tintuconline.com.vn/thoi-su/mua-da-trut-kinh-hoang-xuong-ruong-tai-cao-bang-phat-tieng-keu-lon-nhu-sung-no-n-437518.html"]}
{"url": "https://facta.news/notizia-vera/2020/05/04/si-il-verbale-della-multa-emessa-perche-una-donna-accompagnava-in-ospedale-il-padre-malato-e-reale/", "title": "S\u00ec, il verbale della multa emessa perch\u00e9 una donna accompagnava in ospedale il padre malato \u00e8 reale", "content": ["Luned\u00ec 4 maggio la redazione di Facta ha ricevuto via WhatsApp una segnalazione che chiedeva di verificare l\u2019immagine, circolata sull\u2019app di messaggistica istantanea, di un verbale comminato a \u00abuna persona\u00bb che \u00abeffettuava spostamento senza giustificato motivo\u00bb.", "La persona in questione, si legge nella sezione del verbale dedicata alle note aggiunte dagli agenti, \u00absi spostava in qualit\u00e0 di accompagnatore del padre\u00bb che doveva recarsi all\u2019ospedale San Martino di Genova, \u00abaccompagnato dal figlio in qualit\u00e0 di conducente, che per giustificato motivo trasportava il genitore titolare di contrassegno disabili\u00bb.", "La situazione descritta, dunque, includerebbe tre soggetti: un uomo disabile con necessit\u00e0 di recarsi in ospedale, il figlio autorizzato ad accompagnarlo, e la figlia, che secondo gli agenti non avrebbe avuto motivo di essere in auto con i primi due e che per questo ha ricevuto una sanzione di 533 euro.", "L\u2019immagine del verbale \u00e8 reale.", "\u00abNon essendoci sempre posti auto liberi al San Martino dobbiamo andare in due: uno accompagna pap\u00e0, l\u2019altro resta in macchina\u00bb ha raccontato la donna multata in una lettera, pubblicata il 27 aprile dal quotidiano genovese Il Secolo XIX , spiegando che il padre \u2013 un uomo di 84 anni invalido al 100 per cento \u2013 ha \u00abbisogno di assistenza costante\u00bb.", "Ma gli agenti della polizia locale genovese non hanno creduto alla versione della famiglia, dimostrandosi \u00abtotalmente insensibili\u00bb secondo quanto testimonia il figlio del malato, l\u2019accompagnatore descritto nel verbale come \u00abil conducente\u00bb.", "Dopo la pubblicazione della storia, sono arrivate le scuse dell\u2019assessore alla polizia locale di Genova Stefano Garassino, che ha consigliato alla famiglia di fare ricorso in Prefettura \u00abcos\u00ec la multa sar\u00e0 certamente cancellata\u00bb."], "category": "Notizia Vera", "publish_date": "2020-05-04", "tags": ["coronavirus", "coronavirus sars-cov-2", "covid19", "dpcm", "genova", "multa"], "links": ["https://www.ilsecoloxix.it/genova/2020/04/27/news/genova-accompagnano-in-ospedale-il-padre-malato-di-tumore-multati-perche-sono-in-due-1.38768244", "https://www.ilsecoloxix.it/genova/2020/04/27/news/genova-accompagnano-in-ospedale-il-padre-malato-di-tumore-multati-perche-sono-in-due-1.38768244"]}
{"url": "https://facta.news/immagine-modificata/2020/05/04/no-questa-foto-non-mostra-le-fibre-di-una-mascherina-e-il-nuovo-coronavirus-visti-al-microscopio/", "title": "Questa foto non mostra le fibre di una mascherina e il nuovo coronavirus visti al microscopio", "content": ["Il 29 aprile su Facebook \u00e8 stata pubblicata una foto che mostra dei filamenti bianchi o trasparenti e, tra questi, si scorge una macchia rossa messa in evidenza da un cerchio dello stesso colore e probabilmente realizzato con un programma che permette la modifica delle immagini.", "La foto \u00e8 accompagnata da un commento in cui si sostiene che quelle in foto sarebbero le \u00abfibre delle mascherine\u00bb e il \u00abpuntino rosso\u00bb sarebbe \u00abil virus\u00bb ingrandito al microscopio.", "Questa notizia \u00e8 falsa.", "La foto in questione \u00e8 stata modificata.", "L\u2019immagine originale circola in rete dal 2017 e mostra in realt\u00e0 delle fibre di cotone osservate al microscopio.", "Non c\u2019\u00e8 alcun collegamento con le mascherine utilizzate contro la diffusione del nuovo coronavirus SARS-CoV-2, come si pu\u00f2 verificare qui e qui .", "Inoltre, nella foto originale non compare il puntino rosso che, stando a quanto pubblicato su Facebook, corrisponderebbe al \u00abvirus\u00bb.", "Questo significa che \u00e8 stato aggiunto in un secondo momento con un programma di grafica.", "Stessa cosa che \u00e8 successa per il cerchio rosso che lo mette in evidenza."], "category": "Immagine Modificata", "publish_date": "2020-05-04", "tags": ["#verabot", "coronavirus sars-cov-2", "covid-19", "mascherine", "nuovo coronavirus"], "links": ["https://www.facebook.com/photo.php?fbid=2703023013159115&set=a.230143247113783&type=3&theater", "https://www.istockphoto.com/it/foto/cotton-fibers-under-the-microscope-gm847897012-139189185", "https://www.gettyimages.it/detail/foto/cotton-fibers-under-the-microscope-immagine-royalty-free/847897012"]}
{"url": "https://facta.news/notizia-falsa/2020/04/29/no-fiorella-mannoia-non-ha-perso-16kg-con-una-particolare-dieta/", "title": "No, Fiorella Mannoia non ha perso 16kg con una particolare dieta", "content": ["Il 6 aprile su Facebook \u00e8 stata pubblicata un\u2019 immagine che mostra due foto della cantante Fiorella Mannoia.", "Si legge: \u00abLa dieta di Fiorella Mannoia: ecco come \u00e8 dimagrita di 16 Kg\u00bb.", "Questa notizia \u00e8 falsa e circola in rete da diverso tempo.", "La notizia \u00e8 stata smentita pi\u00f9 volte dalla stessa cantante sui propri profili social, come si pu\u00f2 vedere qui e qui ."], "category": "Notizia Falsa", "publish_date": "2020-04-29", "tags": ["dieta", "fiorella mannoia"], "links": ["https://www.facebook.com/photo.php?fbid=10220229197633448&set=a.3263577321616&type=3&theater", "https://www.facebook.com/fiorellamannoiaofficial/posts/10157864288082053?__xts__%5B0%5D=68.ARB4-WizJfPPQ51QrXVpqHDWNkbLgFJJaEoaf4BLx4g2zj46R2kMRE7hixDUsnMBB24Se3EN2ujQH6CjX690QfGMYjCfxbJppfcqEgly7Db0NEYKQHa_FoDCkysDlpvnwgl-3OQzOcT3SxXlYnxfj5XTtgh6VUSIzkUE_O-wga5Xb51yg4Ud6Lpzkqr0xh53TXBCax3Zuf7b9I-QprHZolhq0Tn-K7cPQAj2rtuIO1bBTYQ322Wxa4Hu0DC_z_Dm9B06Fk0xSojCw25Il2KSmyfv2g4g5HNPqGkArPcG--5B8zZKgF8HFbCFkZOFv1qxrW7JjpqSGooBlYOG&__tn__=-R", "https://www.facebook.com/fiorellamannoiaofficial/photos/a.10151967065667053/10158277194857053/?type=3&theater", "https://twitter.com/FiorellaMannoia/status/1254512871721107457?ref_src=twsrc%5Etfw"]}
{"url": "https://facta.news/notizia-falsa/2020/05/04/no-salvini-non-ha-twittato-tutta-litalia-e-con-me-e-con-il-potere-di-maria/", "title": "Matteo Salvini non ha twittato \u00abtutta l\u2019Italia \u00e8 con me e con il potere di Maria\u00bb", "content": ["Il 4 maggio su Facebook \u00e8 stata pubblicata l\u2019 immagine di un tweet attribuito al profilo ( @matteosalvinimi ) del leader della Lega Matteo Salvini in cui viene riportata una dichiarazione che sarebbe stata rilasciata durante la trasmissione televisiva Rai \u201cLa vita in diretta\u201d: \u00abCome Lega abbiamo proposto un #TOT di #PaceFiscale per tutto il 2022.", "E se ne riparla l\u2019anno prossimo.", "Tutta l\u2019Italia \u00e8 con me e con il potere di Maria riusciremo a dipanare le nuvole oscure che offuscano il nostro fulgido futuro. #LaVitaInDiretta \u00bb.", "L\u2019immagine \u00e8 accompagnata da un commento di critica nei confronti dell\u2019ex ministro dell\u2019Interno, sostenendo che nel tweet \u00abc\u2019\u00e8 tutto il peggio della politica italiana\u00bb.", "Questa notizia \u00e8 falsa.", "Matteo Salvini \u00e8 stato ospite il 29 aprile 2020 alla trasmissione \u201cLa vita in diretta\u201d, come si pu\u00f2 verificare qui .", "Durante il suo intervento il leader leghista ha sostenuto che la Lega ha proposto \u00abun anno di pace fiscale\u00bb per il 2020 e che poi \u00abse ne riparla\u00bb nel 2021.", "Questa dichiarazione \u00e8 stata rilanciata anche dal profilo ufficiale twitter di Salvini ( @matteosalvinimi ).", "La seconda parte della dichiarazione attribuita all\u2019ex ministro dell\u2019Interno \u2013 \u00abTutta l\u2019Italia \u00e8 con me e con il potere di Maria riusciremo a dipanare le nuvole oscure che offuscano il nostro fulgido futuro\u00bb \u2013 non \u00e8 stata mai pronunciata da Salvini durante la trasmissione.", "Si tratta infatti di una frase rilanciata in realt\u00e0 da un profilo parodia di Salvini ( @natteosalvinimi ) nella cui bio si legge \u00abQuesto \u00e8 un profilo satira!", "Non l\u2019originale!", "Quel che scrivo non lo dice il vero Matteo Salvini!\u00bb.", "Per questo motivo, l\u2019immagine condivisa su Facebook \u00e8 stata in realt\u00e0 modificata: nel tweet ironico, l\u2019account parodia ( @natteosalvinimi ) \u00e8 stato sostituito con quello reale ( @matteosalvinimi ).", "In questo modo, un contenuto frutto di fantasia \u00e8 stato pubblicato con l\u2019intento di far credere che fosse reale."], "category": "Notizia Falsa", "publish_date": "2020-05-04", "tags": ["matteo salvini", "pace fiscale"], "links": ["https://www.facebook.com/photo.php?fbid=2953026114786363&set=basw.AbqST3o9OHl_y3YZwSnPF03vkqX0h6C8MZjnxdDa7xJdiDsgAMJD-mPlEZ01W4DzSDWIHOhvgs9c5AQwhngUnM9ACFUQ040hGZiKyBZqfI9T_IxLeLjdaHAhzltD1bYdmemWr1zuXO3fZgYSMnF-kEt2AvDRA-wk1OK21HrfBwFtVg.2953026114786363.3102538209789084.1902832693183010.10214665261619951.544626176191640.549417879045803.10215613795169036.2804081952980828.3031114373611961&type=1&opaqueCursor=AbprifiBqLCR_bbfgdxYFLbwmPMd1_3UAqUOJtlcOX8SIIyTFNSKfDWDXGRnEhyxPkkvAbzxeTiC6sK9DvYYigBafamdFPEot1ha18T4xHaKxxLtos2nbdJVGI5vgqCz7GKzVeNyID40-y31Hdy8d0fnQxVA2J1mIWpkV8gnCOhdsZ3oW4kSInUumW8twN7kCYjpH5F9XR7h6KhUFTVSaL6N5uS1IC4sr90WKPLKqFvu4s66WnnlE5N7-5b2L4-HI-NYC2r-z88Dp2xpWpNkrOgSxtX2fPghRqo3KomADWDRxpmya_EOuzX9xEb32NnX6X1Uq1quSsb5Au8mGiUkk7uGd2lpMD9D0vkoVRSMsrzRBts-SH7h7MAIm471mVUBjUu4QxRuWz61HV-rhElC9oeTIwYtlqtCS-GRJCpo3ERwFZHfZWnTNsdgDTIy9YB9L-XIcMzdtIW3W8WWRTPHhnStWDOJgwBkkY0687MqmNuuB26_Oype_Epw_NH2dUNU9pvf7KkcXWuVpbeXfvdvniWk5Rt2rSsofjtYU0TKqfWCB5JvOpWz7KrGeK47SzXVzVJmdA-ROWVlKcpd7wE6K0sqQx4fbsJazO9zD3CjbnzOHoiB_ci0aXcl2esqDDnwAHhUOZztl49FSODYWU9ulXZ60GntHS17h3DUYXTYxCYLqXYov71zNHkds7kMu7wws_LgNlzqcQkcyaN6isA0ZXz6LZJ-yiz2q2oTCEfaLIYPiJfwHrr7UiTFRW44lk18Juo&theater", "https://twitter.com/matteosalvinimi", "https://twitter.com/hashtag/TOT?src=hashtag_click", "https://twitter.com/hashtag/PaceFiscale?src=hashtag_click", "https://twitter.com/hashtag/LaVitaInDiretta?src=hashtag_click", "https://www.raiplay.it/video/2020/04/la-vita-in-diretta-83208c9c-7a0b-4e7a-af0d-ad43f0454a0f.html", "https://twitter.com/matteosalvinimi", "https://twitter.com/matteosalvinimi/status/1255522958199664646?ref_src=twsrc%5Etfw", "https://twitter.com/natteosalvinimi", "https://twitter.com/natteosalvinimi/status/1255537911321280512?ref_src=twsrc%5Etfw", "https://twitter.com/natteosalvinimi", "https://twitter.com/matteosalvinimi"]}
{"url": "https://facta.news/fuori-contesto/2020/05/04/non-e-vero-che-a-dicembre-2019-beppe-grillo-indossava-la-mascherina-perche-avvisato-dai-cinesi-dellemergenza-covid-19/", "title": "Non \u00e8 vero che a dicembre 2019 Beppe Grillo indossava la mascherina perch\u00e9 \u00abavvisato dai cinesi\u00bb dell\u2019emergenza Covid-19", "content": ["Luned\u00ec 4 maggio la redazione di Facta ha ricevuto via WhatsApp numerose segnalazioni che chiedevano di verificare l\u2019informazione secondo cui Beppe Grillo sarebbe comparso in pubblico con una mascherina sanitaria il 17 dicembre 2019 perch\u00e9 \u00abavvisato dai cinesi\u00bb dell\u2019imminente emergenza Covid-19.", "Il sospetto negli ultimi giorni \u00e8 stato avanzato da numerosi utenti su Twitter\u00a0 ( qui , qui e qui , ad esempio) ed \u00e8 stato riportato il 2 maggio dal quotidiano Il Tempo , con un articolo dal titolo \u00abBeppe Grillo con la mascherina prima di Natale.", "Furono i cinesi ad avvisarlo del virus?\u00bb.", "L\u2019articolo mette in relazione l\u2019utilizzo della mascherina durante una visita a Roma del comico genovese \u2013 al Tempio di Adriano e al Senato \u2013 con l\u2019incontro tra Beppe Grillo ed esponenti dell\u2019ambasciata cinese a Roma, avvenuto il 23 novembre 2019.", "Non \u00e8 tuttora chiaro il motivo dell\u2019incontro.", "Secondo questa teoria, dunque, l\u2019ambasciata cinese avrebbe avvertito Grillo della futura pandemia gi\u00e0 a fine novembre, dal momento che scrive Il Tempo \u00abil primo caso di contagio accertato da Covid-19, infatti, pu\u00f2 essere fatto risalire allo scorso 17 novembre\u00bb.", "Se \u00e8 vero che Beppe Grillo lo scorso 17 dicembre 2019 ha davvero indossato una mascherina per visitare il Tempio di Adriano e il Senato della Repubblica , le motivazioni non hanno nulla a che fare col nuovo coronavirus.", "Alla data del 23 novembre, infatti, le autorit\u00e0 cinesi non avevano ancora individuato il focolaio di Wuhan (scoperto il 12 dicembre 2019 ) n\u00e9 avevano identificato il virus come appartenente alla famiglia dei coronavirus, scoperta che risale ai primi mesi di gennaio.", "Per quanto riguarda il primo caso di contagio datato 17 novembre, il riferimento de Il Tempo \u00e8 ad un articolo del South China Morning Post \u2013 testata in lingua inglese con sede a Hong Kong, di propriet\u00e0 della piattaforma di e-commerce Alibaba \u2013\u00a0 ipotesi tuttora non verificata dalla comunit\u00e0 scientifica, che attualmente preferisce far risalire il primo contagio al 1 dicembre.", "Perch\u00e9 allora Beppe Grillo indossava la mascherina il 17 dicembre 2019?", "Secondo quanto dichiarato dallo stesso Grillo ai giornalisti il 17 dicembre, la precauzione sarebbe stata utilizzata per difendersi \u00abdai virus, dai germi\u00bb presenti sui microfoni dei giornalisti, o \u00ab come antiemorragico \u00bb.", "Non \u00e8 chiaro in che misura la risposta rappresentasse una provocazione nei confronti dei media \u2013 spesso bersaglio delle trovate del comico \u2013 e lo stesso Grillo non ha mai fornito spiegazioni alternative.", "Ci\u00f2 che sappiamo \u00e8 che pi\u00f9 tardi , lo stesso 17 dicembre, Beppe Grillo \u00e8 comparso in pubblico privo di mascherina."], "category": "Fuori Contesto", "publish_date": "2020-05-04", "tags": ["beppe grillo", "cina", "coronavirus", "coronavirus sars-cov-2", "covid-19", "mascherina"], "links": ["https://twitter.com/GrimoldiPaolo/status/1256982641242451968?s=20", "https://twitter.com/TELADOIOLANIUS/status/1257245634974842880?s=20", "https://twitter.com/ChiodiDonatella/status/1256947923931275264?s=20", "https://www.iltempo.it/cronache/2020/05/02/news/beppe-grillo-mascherina-senato-dicembre-cena-ambasciatore-cinese-roma-coronavirus-giornalisti-tempio-adriano-cosa-sapeva-1322335/", "https://www.agi.it/politica/grillo_cena_ambasciatore_cinese_m5s_cina-6605280/news/2019-11-23/", "https://www.corriere.it/politica/19_novembre_25/grillo-visite-top-secret-all-ambasciatore-cinese-polemica-74c99c62-0f5e-11ea-bd6b-b9b6fa42a1a4.shtml", "https://www.adnkronos.com/fatti/politica/2019/12/17/sardine-grillo-non-facciano-mettere-cappello-nessuno_0lTKaBPJ5ijy6W1MzZgsGL.html", "https://video.corriere.it/politica/grillo-arriva-senato-la-mascherina-sono-antiemorragico/5f20c398-20f9-11ea-ad99-8e4d121df86f", "https://web.archive.org/web/20200110134224/https://thethaiger.com/hot-news/tourism/chinese-scientists-identify-the-wuhan-virus-screening-continues-on-thai-bound-flights", "https://www.cidrap.umn.edu/news-perspective/2020/01/more-details-emerge-new-coronavirus-wuhan-cluster", "https://www.corriere.it/salute/20_marzo_14/coronavirus-primo-caso-17-novembre-ricostruzione-che-mette-difficolta-autorita-cinesi-87e75646-65e3-11ea-a287-bbde7409af03.shtml", "https://www.ansa.it/canale_scienza_tecnica/notizie/biotech/2020/01/27/virus-cina-il-primo-caso-non-era-stato-al-mercato-di-wuhan-_ffda2669-9eb4-471b-bb1a-7cafbe25f4b1.html", "https://www.ilmessaggero.it/video/invista/grillo_dai_giornalisti_mascherina_faccia_batteri_vostri_microfoni-4932660.html", "https://video.corriere.it/politica/grillo-arriva-senato-la-mascherina-sono-antiemorragico/5f20c398-20f9-11ea-ad99-8e4d121df86f", "https://www.beppegrillo.it/listino-interviste-2018-2019/", "https://tg24.sky.it/politica/2019/12/17/sardine-beppe-grillo.html"]}
{"url": "https://facta.news/notizia-falsa/2020/05/05/la-vecchia-bufala-sulle-finte-dipendenti-dellasl-di-brescia-e-la-misurazione-delle-polveri-sottili/", "title": "La vecchia bufala sulle finte dipendenti dell\u2019Asl di Brescia e la misurazione delle \u00abpolveri sottili\u00bb", "content": ["Il 4 maggio la redazione di Facta ha ricevuto diverse segnalazioni via WhatsApp che chiedevano la verifica di una notizia condivisa su Facebook secondo cui due donne \u00abcon tesserino dell\u2019Asl\u00bb di Brescia starebbero \u00abgirando per appartamenti con la scusa di misurare le polveri sottili\u00bb.", "In realt\u00e0 le donne non sarebbero dipendenti dell\u2019Asl e sarebbero armate.", "La notizia \u00e8 accompagnata anche dalla foto del presunto tesserino di una delle due donne.", "Questa notizia \u00e8 priva di fondamento e circola, in versioni differenti, da tre anni.", "Andiamo con ordine.", "Come ha ricostruito il sito di fact-checking Bufale.net , una prima versione di questa notizia senza riscontri era stata diffusa il 5 aprile 2017.", "In questo caso, il messaggio allarmistico parlava di tre ragazze che, con la scusa di una raccolta firme, cercavano di entrare nelle case altrui.", "Questa prima versione era stata smentita dalle forze di polizia, come si pu\u00f2 leggere qui .", "Il 10 maggio 2017, dopo che cinque giorni prima a Pomezia (Lazio) si era verificato un incendio in un sito di stoccaggio di rifiuti, era iniziato a diffondersi un nuovo messaggio allarmistico in cui si leggeva che qualcuno stava girando \u00abper appartamenti con la scusa di misurare le polveri sottili e controlli vari per via dell\u2019incendio di Pomezia\u00bb.", "Il testo invitava a non aprire agli estranei perch\u00e9 erano persone armate.", "Anche in questo caso, le forze dell\u2019ordine locali contattate dal sito di fact-checking Butac avevano smentito di aver ricevuto segnalazioni di episodi simili.", "Il 18 maggio 2017 era poi apparso un nuovo messaggio virale a cui era stato aggiunto un nuovo particolare: a girare per le case sarebbero state due donne in possesso di un tesserino dell\u2019Asl.", "In un\u2019 ulteriore versione databile a giugno dello stesso anno, veniva poi eliminato il riferimento territoriale a Pomezia.", "Infine, nel 2018 al messaggio di allarme \u00e8 stata aggiunta anche la foto di un dipendente della Asl di Brescia, che in realt\u00e0 non c\u2019entra nulla, come si pu\u00f2 leggere qui .", "La stessa Asl di Brescia, in un comunicato ufficiale, aveva annunciato che, visto che la notizia inventata era \u00abcorredata da una foto che riproduce un tesserino in uso nell\u2019allora Asl di Brescia\u00bb, si riservava di tutelare la propria immagine nelle sedi competenti, invitando inoltre \u00abi cittadini a non incentivare la diffusione di tale falsa notizia\u00bb."], "category": "Notizia Falsa", "publish_date": "2020-05-05", "tags": ["asl brescia", "polveri sottili"], "links": ["https://www.bufale.net/estanno-girando-per-appartamenti-con-la-scusa-di-misurare-le-polveri-sottili-sono-armate-storia-ed-escalation-di-una-triste-bufala-bufale-net/", "https://www.ticinonews.ch/ticino/368700/la-polizia-cantonale-avverte-e-una-bufala", "http://www.today.it/cronaca/incendio-pomezia-oggi-5-maggio-2017.html", "https://www.bufale.net/allarmismo-stanno-girando-appartamenti-la-scusa-misurare-le-polveri-sottili-controlli-vari-via-dellincendio-pomezia-dellaltro-giorno-fate-girare-bufale-net/", "https://www.butac.it/controlli-le-polveri-sottili-pomezia/", "https://www.bufale.net/bufala-stanno-girando-appartamenti-la-scusa-misurare-le-polveri-sottili-controlli-vari-via-dellincendio-pomezia-dellaltro-giorno-due-donne-bufale-net/", "https://www.bufale.net/bufala-stanno-girando-appartamenti-la-scusa-misurare-le-polveri-sottili-armati-due-donne-bufale-net/", "https://www.bufale.net/non-condividere-stanno-girando-appartamenti-la-scusa-misurare-le-polveri-sottili/", "http://prefissoitalia.it/2018/03/06/odiosa-bufala-daniela-richiedei-asl-brescia-chiarimenti-sul-caso-polveri-sottili/383", "https://www.bresciaoggi.it/controllo-pm10-il-porta-a-porta-nasconde-la-truffa-1.6249717"]}
{"url": "https://facta.news/notizia-vecchia/2020/05/05/il-video-dei-cortei-di-protesta-a-roma-non-e-stato-girato-il-1-maggio-2020/", "title": "Il video dei cortei di protesta a Roma non \u00e8 stato girato il 1 maggio 2020", "content": ["Il 2 maggio su Facebook \u00e8 stato pubblicato un video che mostra le immagini di una manifestazione di protesta a Roma.", "Le immagini sono accompagnate da questo commento: \u00abPROTESTA MONTECITORIO 01-05-2020.", "Quando c\u2019\u00e8 V\u00f2.. c\u2019\u00e8 V\u00f2\u2026.. !!!!!!\u00bb.", "Questa notizia \u00e8 falsa.", "Il video \u00e8 reale ma non \u00e8 stato girato a Roma il 1 maggio 2020 durante il lockdown iniziato in Italia lo scorso 9 marzo per contrastare la diffusione di Covid-19.", "Le immagini risalgono ad una manifestazione organizzata da Fratelli d\u2019Italia, con l\u2019adesione della Lega, contro la fiducia al governo Conte II che si \u00e8 tenuta il 9 settembre 2019 per le strade intorno a Montecitorio a Roma, come si pu\u00f2 verificare qui ."], "category": "Notizia Vecchia", "publish_date": "2020-05-05", "tags": ["covid-19", "montecitorio"], "links": ["https://www.facebook.com/valvasev/videos/3125476080808461/", "http://www.governo.it/it/articolo/firmato-il-dpcm-9-marzo-2020/14276", "https://www.ilfattoquotidiano.it/2019/09/09/governo-migliaia-di-persone-alla-manifestazione-in-piazza-montecitorio-le-immagini-dallalto/5440526/", "https://www.ilpost.it/2019/09/09/fiducia-secondo-governo-conte/", "https://www.facebook.com/401132446975687/videos/447508216106850/"]}
{"url": "https://facta.news/notizia-falsa/2020/05/05/il-messaggio-che-spiega-nel-dettaglio-come-funziona-lapp-di-tracciamento-immuni-contiene-diverse-informazioni-false/", "title": "Il messaggio che spiega nel dettaglio \u00abcome funziona l\u2019app di tracciamento\u00bb Immuni contiene diverse informazioni false", "content": ["Luned\u00ec 4 maggio la redazione di Facta ha ricevuto via WhatsApp numerose segnalazioni che chiedevano di verificare un messaggio, circolato sull\u2019app di messaggistica istantanea, che promette di spiegare \u00abnel dettaglio\u00bb il funzionamento dell\u2019app per il tracciamento dei contagi da Covid-19, descritta come un dispositivo \u00abche una volta installato, demanda ad altri la totale sovranit\u00e0 sulla vostra esistenza\u00bb.", "Il messaggio \u00e8 articolato in 8 punti e si riferisce a Immuni, l\u2019applicazione italiana sviluppata da Bending Spoons, Jakala e Centro medico Sant\u2019Agostino e selezionata dal governo per tracciare movimenti e contatti delle persone, in funzione del contenimento dei contagi da Covid-19.", "Nelle ultime settimane l\u2019app \u00e8 stata spesso al centro di casi di disinformazione: ne abbiamo parlato qui e qui .", "Esaminiamo ora uno per uno i punti del messaggio diventato in questi giorni virale su WhatsApp.", "1.", "\u00abL\u2019app potr\u00e0 essere usata per qualsiasi altra situazione, non necessariamente sanitaria\u00bb Falso.", "Questo aspetto \u00e8 regolamentato dal decreto-legge n.28 del 30 aprile 2020, che all\u2019articolo 6 specifica che l\u2019utilizzo dell\u2019applicazione e della piattaforma \u00absono interrotti alla\u00a0 data di cessazione dello stato di emergenza disposto con delibera del Consiglio dei ministri\u00a0 del 31 gennaio 2020, e comunque non oltre il 31 dicembre 2020\u00bb.", "Entro il 31 dicembre 2020, non solo la piattaforma smetter\u00e0 di funzionare, ma tutti i dati personali trattati dovranno essere cancellati \u00abo resi anonimi\u00bb.", "2.", "\u00abVi vengono richiesti il numero di telefono e tutti i dati sensibili\u00bb Falso.", "L\u2019app Immuni non chieder\u00e0 di fornire dati anagrafici n\u00e9 numero telefonico e non sar\u00e0 in grado di accedere alla rubrica dello smartphone.", "In caso contrario l\u2019intero sistema violerebbe il principio della minimizzazione dei dati, sancito dall\u2019articolo 5 del Regolamento Europeo 679/2016 .", "Tale cautela \u00e8 richiamata anche nel testo del decreto-legge n.29 del 30 aprile, che sempre nell\u2019articolo 6 precisa che \u00abi\u00a0 dati personali raccolti dall\u2019applicazione sono esclusivamente quelli necessari ad avvisare gli utenti dell\u2019applicazione di rientrare tra i contatti stretti di altri utenti accertati positivi al COVID-19\u00bb.", "3.", "\u00abDevi dichiarare se mostri sintomi, se sei risultato positivo\u00bb Vero, ma non obbligatorio.", "La funzione principale della app sar\u00e0 quella di tracciare la lista delle persone con cui si \u00e8 venuti a contatto e in caso di positivit\u00e0 al test sar\u00e0 possibile inviare loro una notifica, in modo totalmente anonimo.", "I sintomi potranno invece essere elencati nella sezione riservata al \u00abdiario\u00bb.", "Entrambe le richieste non sono tuttavia obbligatorie e l\u2019utente potr\u00e0 decidere se effettuare tali operazioni di volta in volta.", "4.", "Ci sar\u00e0 una \u00abmappa del terrore, con i puntini rossi che indicano dove sono i casi\u00bb Falso.", "Il decreto-legge n.29 del 30 aprile 2020, sempre all\u2019articolo 6, specifica che \u00ab\u00e8 esclusa in ogni caso la geolocalizzazione dei singoli utenti\u00bb.", "In nessun caso, dunque, sar\u00e0 possibile tracciare una mappa che tenga conto dei singoli casi di contagio.", "5.", "\u00ab Si possono autogenerare (ed archiviare) le famose autocertificazioni ed i permessi di lavoro per spostarsi.", "In questo modo il Governo sapr\u00e0 da dove ti muovi, dove vai, per quanto tempo\u00bb Falso.", "L\u2019app Immuni non contiene una sezione per generare autocertificazioni.", "Come rivelato il 30 aprile dalla ministra della Pubblica Amministrazione Fabiana Dadone alla trasmissione televisiva Coffee Break trasmessa su La7, il governo sta lavorando ad un\u2019app in grado di snellire il processo di autocertificazione, \u00abma abbiamo dato priorit\u00e0 all\u2019app Immuni\u00bb.", "6.", "\u00abIl governo invia direttamente un SMS alla persona con i suoi \u201cdiktat\u201d.", "Per esempio: \u201cda oggi si esce dalle 9 alle 11\u201d.", "Il Governo sapr\u00e0 se lo avete letto o no\u00bb.", "Falso.", "Come detto, l\u2019app Immuni non sar\u00e0 in alcun modo collegata al numero di telefono, circostanza che rende impossibile l\u2019invio di sms.", "7.", "\u00abIl governo pu\u00f2 aggiornare da remoto il tuo stato di salute, decidendo che sei risultato positivo\u00bb Falso.", "L\u2019app Immuni non indicher\u00e0 automaticamente l\u2019eventuale contagio, ma spetter\u00e0 all\u2019utente comunicarlo attraverso un codice fornito insieme al risultato del test, da inserire sull\u2019app.", "8.", "\u00abL\u2019app crea automaticamente una mappa degli spostamenti\u00bb Falso.", "Come abbiamo specificato sopra al punto 4, il governo ha escluso l\u2019utilizzo della geolocalizzazione gps.", "L\u2019applicazione funzioner\u00e0 dunque tramite bluetooth, tecnologia utilizzabile anche in assenza di connessione internet e che rende impossibile definire l\u2019esatta geolocalizzazione dell\u2019utilizzatore dell\u2019applicazione."], "category": "Notizia Falsa", "publish_date": "2020-05-05", "tags": ["#verabot", "coronavirus", "coronavirus sars-cov-2", "covid-19", "immuni", "tracciamento"], "links": ["https://www.corriere.it/tecnologia/20_aprile_22/luca-ferrari-bending-spoons-su-immuni-nessun-guadagno-fiducia-privacy-sono-fondamentali-3dc9cf52-84cf-11ea-8d8e-1dff96ef3536_preview.shtml?reason=unauthenticated&cat=1&cid=VRzjGV99&pids=FR&credits=1&origin=https%3A%2F%2Fwww.corriere.it%2Ftecnologia%2F20_aprile_22%2Fluca-ferrari-bending-spoons-su-immuni-nessun-guadagno-fiducia-privacy-sono-fondamentali-3dc9cf52-84cf-11ea-8d8e-1dff96ef3536.shtml", "http://www.governo.it/sites/new.governo.it/files/CSCovid19_Ord_10-2020_txt.pdf", "https://facta.news/notizia-falsa/2020/04/30/no-lapp-per-il-tracciamento-dei-contatti-covid-19-non-sara-obbligatoria-ne-su-smartphone-ne-su-braccialetto-elettronico/", "https://facta.news/notizia-falsa/2020/04/22/non-e-vero-che-installando-lapplicazione-per-il-monitoraggio-di-covid-19-potranno-prelevare-i-nostri-parenti-con-luso-della-forza/", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=6&art.versione=1&art.codiceRedazionale=20G00046&art.dataPubblicazioneGazzetta=2020-04-30&art.idGruppo=2&art.idSottoArticolo1=10&art.idSottoArticolo=1&art.flagTipoArticolo=0#art", "https://eur-lex.europa.eu/legal-content/IT/TXT/?uri=uriserv:OJ.L_.2016.119.01.0001.01.ITA&toc=OJ:L:2016:119:TOC", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=6&art.versione=1&art.codiceRedazionale=20G00046&art.dataPubblicazioneGazzetta=2020-04-30&art.idGruppo=2&art.idSottoArticolo1=10&art.idSottoArticolo=1&art.flagTipoArticolo=0#art", "http://www.senato.it/japp/bgt/showdoc/18/Resaula/0/1150202/index.html?part=doc_dc-ressten_rs-gentit_idpdcdmsridgpfle", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=6&art.versione=1&art.codiceRedazionale=20G00046&art.dataPubblicazioneGazzetta=2020-04-30&art.idGruppo=2&art.idSottoArticolo1=10&art.idSottoArticolo=1&art.flagTipoArticolo=0#art", "https://www.adnkronos.com/soldi/economia/2020/04/30/dadone-lavoro-per-autocertificazione-via-app_9iEqHIXO3b5gqVVIItxuDK.html", "https://www.fanpage.it/attualita/il-governo-ha-scelto-la-app-per-il-tracciamento-dei-contagi-si-chiama-immuni/"]}
{"url": "https://facta.news/fuori-contesto/2020/05/05/si-500-persone-sono-scese-in-piazza-a-livorno-ma-non-era-una-manifestazione-anti-lockdown/", "title": "S\u00ec, 500 persone sono scese in piazza a Livorno (ma non era una manifestazione anti-lockdown)", "content": ["Marted\u00ec 5 maggio la redazione di Facta ha ricevuto via WhatsApp una segnalazione che chiedeva di verificare la notizia, circolata il 4 maggio sul sito di social news Reddit, secondo cui a Livorno si sarebbe svolta una \u00abmanifestazione antilockdown organizzata dalla destra e specialmente dalla Lega\u00bb.", "Il post \u00e8 accompagnato da una fotografia che mostra quello che appare come un assembramento di persone radunate per protestare, sorvegliate da agenti della Polizia Municipale.", "L\u2019immagine \u00e8 vera e si riferisce ad una manifestazione reale che ha avuto luogo il 4 maggio 2020 a Livorno.", "Non si tratta tuttavia di una protesta contro il lockdown e tra gli organizzatori non figura il nome della Lega.", "La manifestazione \u2013 che secondo il quotidiano Il Tirreno ha mobilitato circa 500 persone in totale \u2013 \u00e8 stata indetta da commercianti e negozianti livornesi per \u00abconsegnare simbolicamente le chiavi al sindaco\u00bb Luca Salvetti, in segno di protesta contro le misure economiche messe in campo per tutelare le partite Iva durante l\u2019emergenza Covid-19, ritenute insufficienti ( qui \u00e8 disponibile un video registrato in diretta tra i manifestanti).", "Nonostante la manifestazione sia stata organizzata da privati cittadini e rappresentanti di categoria, la pagina Facebook provinciale della Lega ha pubblicato le immagini delle proteste, sostenendone le ragioni."], "category": "Fuori Contesto", "publish_date": "2020-05-05", "tags": ["#verabot", "commercianti", "coronavirus", "coronavirus sars-cov-2", "covid-19", "fase2", "lega", "partite iva", "proteste"], "links": ["https://www.reddit.com/r/italy/comments/gdclf9/manifestazione_antilockdown_nella_mia_citt%C3%A0/", "https://iltirreno.gelocal.it/livorno/cronaca/2020/05/04/news/in-200-piazza-per-protestare-baristi-ristoratori-e-commercianti-consegnano-le-chiavi-al-sindaco-1.38802411", "https://www.facebook.com/watch/live/?v=264582474725369&ref=watch_permalink", "http://www.comune.livorno.it/articolo/sindaco-riceve-sala-consiglio-commercianti-livornesi-che-simbolicamente-gli-hanno", "https://www.facebook.com/ufficiostampalegaprovincialivorno/posts/2398722813752856"]}
{"url": "https://facta.news/notizia-falsa/2020/05/05/no-non-ce-nessun-sistema-zero-borders-europeo-e-il-microchip-sottocutaneo-non-centra/", "title": "No, non c\u2019\u00e8 nessun sistema \u00abZero Borders Europeo\u00bb e il microchip sottocutaneo non c\u2019entra", "content": ["Il 5 maggio su Facebook \u00e8 stato pubblicato un post in cui si legge che grazie all\u2019inizio della \u201cfase 2\u201d e all\u2019allentamento delle misure di lockdown previste dal 9 marzo 2020 per contrastare la diffusione del nuovo coronavirus in Italia, una persona sarebbe riuscita a prendere parte allo \u00abZero Borders Europeo\u00bb.", "La partecipazione a questo programma prevede, si legge, l\u2019impianto \u00abdi un microchip sottocutaneo alla base del pollice\u00bb utilizzabile \u00abper pagare contactless senza n\u00e9 cellulare n\u00e9 carte\u00bb e collegato alle \u00abgi\u00e0 numerevoli antenne 5G\u00bb.", "Questa notizia non trova riscontro in nessuna testata nazionale e locale e in nessun comunicato ufficiale dell\u2019Unione europea.", "Si tratta quindi di una notizia frutto di fantasia.", "Il sistema \u00abZero Borders Europeo\u00bb, infatti, non esiste.", "Inoltre, il post da cui ha avuto origine la bufala \u00e8 stato pubblicato per la prima volta su Facebook il 4 maggio 2020 e l\u2019immagine che lo accompagnava era la foto di un presunto documento con intestazione \u00abLiberatoria procedura medica\u00bb.", "Il post era stato pubblicato con un intento ironico e di presa in giro verso alcune teorie del complotto, come ad esempio quelle che riguardano microchip sottocutanei (tecnologia che, ricordiamo, \u00e8 realmente esistente ) o la tecnologia 5G ."], "category": "Notizia Falsa", "publish_date": "2020-05-05", "tags": ["#verabot", "5g", "microchip"], "links": ["https://www.facebook.com/101795144592514/photos/a.101796987925663/236350691136958/?type=3&theater", "https://www.facebook.com/photo.php?fbid=4281988788493914&set=a.184502148242619&type=3&theater", "https://facta.news/notizia-falsa/2020/04/23/no-non-e-stato-approvato-un-disegno-di-legge-per-impiantare-un-microchip-sottocutaneo-agli-italiani/", "https://www.ansa.it/sito/notizie/economia/criptovalute/2020/02/12/ict-pagare-con-microchip-sottopelle-a-bto-startup-biohax_d1ab1da6-cd5f-43af-a18a-79e5c1a05329.html", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/"]}
{"url": "https://facta.news/fuori-contesto/2020/05/07/no-il-video-che-mostra-la-scoperta-di-una-bara-vuota-in-brasile-non-centra-niente-con-il-covid-19/", "title": "No, il video che mostra la scoperta di una bara vuota in Brasile non c\u2019entra niente con la Covid-19", "content": ["Il 2 maggio su Facebook \u00e8 stato pubblicato un video che mostra delle persone che aprono una bara precedentemente sotterrata e scoprono che all\u2019interno \u00e8 vuota.", "Le immagini sono accompagnate da questo commento: \u00abLa polizia federale brasiliana sta cercando i morti di covid nei sepolcri..", "Peccato che le bare siano vuote\u00bb.", "Questa notizia \u00e8 falsa.", "Il video \u00e8 reale ma non \u00e8 stato girato in Brasile nel 2020 durante l\u2019emergenza sanitaria legata alla pandemia da Covid-19.", "Come hanno ricostruito i colleghi fact-checker brasiliani di Ag\u00eancia Lupa le immagini risalgono in realt\u00e0 al 30 maggio 2017 e mostrano un\u2019operazione di polizia che aveva scoperto a San Paolo una truffa riguardante l\u2019assicurazione sulla vita, basata sulla falsificazione della morte di un senzatetto."], "category": "Fuori Contesto", "publish_date": "2020-05-07", "tags": ["#verabot", "brasile", "coronavirus sars-cov-2", "covid-19"], "links": ["https://www.facebook.com/mirko.unscarred/videos/278648723156152/?t=2", "https://piaui.folha.uol.com.br/lupa/2020/04/29/verificamos-foto-caixao-vazio-enterros-covid-19-amazonas/", "https://www.saocarlosagora.com.br/policia/mulher-e-enterrada-viva-em-golpe-do-seguro-de-vida/87248/", "https://noticias.uol.com.br/cotidiano/ultimas-noticias/2017/06/01/sao-carlos-policia-acusa-familia-de-enterrar-caixao-vazio-para-ficar-com-seguro.htm"]}
{"url": "https://facta.news/notizia-vera/2020/05/08/la-foto-della-macchia-nera-alla-foce-dell-agnena-nei-primi-giorni-di-fase-2-e-vera-seppur-ritoccata-per-accentuare-il-contrasto/", "title": "La foto della macchia nera alla foce dell\u2019Agnena nei primi giorni di \u201cFase 2\u201d \u00e8 vera (seppur ritoccata per accentuare il contrasto)", "content": ["Gioved\u00ec 7 maggio la redazione di Facta ha ricevuto via WhatsApp una segnalazione che chiedeva di verificare l\u2019immagine, circolata anche su Facebook , di un\u2019enorme macchia nera nel tratto di fiume adiacente alla foce del canale Agnena, al confine tra i comuni di Mondragone e Castelvolturno, in Campania.", "L\u2019immagine, scattata dall\u2019alto, viene descritta nel post su Facebook come \u00abuna marea nera che si espande a goccia d\u2019olio su un mare azzurro e apparentemente pulito\u00bb, ancor pi\u00f9 impressionante considerato il tempo trascorso dalla riapertura delle attivit\u00e0 produttive, in ottemperanza della \u201cfase 2\u201d dell\u2019emergenza Covid-19: appena 48 ore.", "L\u2019immagine \u00e8 reale ed \u00e8 stata scattata da un drone nella giornata del 6 maggio 2020.", "A confermare la notizia \u00e8 il sito web Fanpage.it , testata campana che si \u00e8 recata personalmente sul posto, constatando l\u2019inquinamento delle acque del litorale domitio.", "Avvicinandosi alla foce del canale Agnena si percepisce \u00abuna puzza insopportabile di liquami\u00bb racconta l\u2019inviata Rosaria Capacchione, mentre l\u2019acqua appare \u00abun po\u2019 pi\u00f9 scura ma non torbida\u00bb.", "Secondo Fanpage , la foto sarebbe stata leggermente ritoccata da chi l\u2019ha originariamente postata (la pagina Facebook del blog Lo strano Oz ), in modo tale da accentuarne la saturazione e rendere distinguibile la differenza cromatica \u00abtra la melma e l\u2019acqua fiumiciattolo\u00bb.", "Ma la notizia che quell\u2019immagine rappresenta \u00e8 reale, com\u2019\u00e8 possibile constatare da questo video realizzato da Repubblica , pubblicato il 7 maggio, e dalla foto satellitare pubblicata lo stesso giorno dal sito di Arpa Campania, l\u2019Agenzia regionale per la protezione ambientale.", "L\u2019area era finita al centro di indagini gi\u00e0 nel 2016 , quando i Carabinieri del Noe (Nucleo operativo ed ecologico) avevano sequestrato una distilleria di liquori che sversava scarti di produzione proprio nello stesso punto.", "Sempre secondo Fanpage , quel tratto dell\u2019Agnena era diventato \u00abpulito e trasparente\u00bb durante il lockdown e per scoprire la causa inquinante, ad appena 48 ore dall\u2019inizio della \u201cfase 2\u201d, bisogner\u00e0 attendere l\u2019esito delle analisi avviate dall\u2019Agenzia regionale per la protezione ambientale in Campania e che secondo il comunicato pubblicato da Arpa potrebbero richiedere fino a 5 giorni.", "Sul caso si \u00e8 mossa anche la Procura di Santa Maria Capua Vetere, che ha avviato un\u2019indagine per \u00abdisastro ambientale\u00bb."], "category": "Notizia Vera", "publish_date": "2020-05-08", "tags": ["agnena", "fase2", "inquinamento"], "links": ["https://www.facebook.com/ozlostrano/posts/2304207673220069", "https://napoli.fanpage.it/inquinamento-agnena-caserta-fase2/", "https://www.facebook.com/ozlostrano", "https://video.repubblica.it/edizione/napoli/acque-nere-si-riversano-sul-litorale-domizio-il-disastro-del-canale-agnena/359798/360351?ref=fbpr&fbclid=IwAR3efCP2sqcshSXWFTptAmB8bOPgwRPb3HJYSd9QQoaMusWrzIUgjNKUjyQ", "https://www.arpacampania.it/home/-/asset_publisher/pGk7/content/mondragone-intervento-arpac-alla-foce-del-torrente-agnena?redirect=https%3A%2F%2Fwww.arpacampania.it%2Fhome%3Fp_p_id%3D101_INSTANCE_pGk7%26p_p_lifecycle%3D0%26p_p_state%3Dnormal%26p_p_mode%3Dview%26p_p_col_id%3Dcolumn-2%26p_p_col_count%3D1", "https://www.ilmattino.it/caserta/caserta-1557006.html", "https://napoli.fanpage.it/inquinamento-agnena-caserta-fase2/", "https://www.arpacampania.it/home/-/asset_publisher/pGk7/content/mondragone-intervento-arpac-alla-foce-del-torrente-agnena?redirect=https%3A%2F%2Fwww.arpacampania.it%2Fhome%3Fp_p_id%3D101_INSTANCE_pGk7%26p_p_lifecycle%3D0%26p_p_state%3Dnormal%26p_p_mode%3Dview%26p_p_col_id%3Dcolumn-2%26p_p_col_count%3D1", "https://corrieredelmezzogiorno.corriere.it/napoli/cronaca/20_maggio_07/macchia-nera-mare-foce-dell-agnena-indagine-procura-santa-maria-capua-vetere-85fb8be0-9063-11ea-9f72-d97830869ab7_preview.shtml?reason=unauthenticated&cat=1&cid=MnZyUtSv&pids=FR&credits=1&origin=https%3A%2F%2Fcorrieredelmezzogiorno.corriere.it%2Fnapoli%2Fcronaca%2F20_maggio_07%2Fmacchia-nera-mare-foce-dell-agnena-indagine-procura-santa-maria-capua-vetere-85fb8be0-9063-11ea-9f72-d97830869ab7.shtml"]}
{"url": "https://facta.news/fuori-contesto/2020/05/08/se-ce-solo-il-conducente-deve-tassativamente-essere-seduto-davanti-dal-lato-del-volante-lironia-del-quotidiano-il-secolo-xix/", "title": "\u00abSe c\u2019\u00e8 solo il conducente, deve tassativamente essere seduto davanti, dal lato del volante\u00bb: l\u2019ironia del quotidiano Il Secolo XIX", "content": ["Il 3 maggio su Facebook \u00e8 stata pubblicata un\u2019immagine che mostra una parte di un articolo di giornale su carta stampata.", "Nell\u2019immagine questa sezione di testo \u00e8 stata delimitata da un box realizzato probabilmente con una penna di colore blu e all\u2019interno si legge, in riferimento alle modalit\u00e0 di circolazione a bordo di veicoli, \u00abSe c\u2019\u00e8 solo il conducente, deve tassativamente essere seduto davanti, dal lato del volante\u00bb.", "L\u2019immagine \u00e8 accompagnata da un commento incredulo in cui si sostiene che si tratterebbe di una legge scritta dal governo Conte II per contrastare la diffusione dell\u2019epidemia da Covid-19.", "Si tratta di una notizia estrapolata dal suo contesto originale.", "L\u2019immagine \u00e8 vera, ma il testo evidenziato non \u00e8 presente in nessuna norma decisa dal governo durante l\u2019emergenza per il nuovo coronavirus.", "Il testo in questione infatti fa parte di un articolo pubblicato il 3 maggio dal Secolo XIX su come muoversi in sicurezza in citt\u00e0, contenente per\u00f2 anche alcune frasi di taglio ironico come appunto quella condivisa su Facebook, come si pu\u00f2 verificare qui .", "Lo stesso quotidiano, sulla propria pagina Facebook , ha spiegato che \u00abi consigli, corretti da un punto di vista normativo e di comportamenti da seguire, sono accompagnati da alcuni esempi volutamente ironici, esagerazioni in alcuni casi grottesche ad accompagnare il messaggio di usare il buon senso in tutto quello che si far\u00e0 a partire\u00bb dalla \u201cfase 2\u201d.", "\u00abUno di questi passaggi, sui social, \u2013 si legge ancora \u2013 \u00e8 stato particolarmente oggetto di discussione.", "\u00c8 quello in relazione alla regola sui \u201climiti di passeggeri in auto\u201d: \u201cSe c\u2019\u00e8 solo il conducente, deve tassativamente essere seduto davanti, dal lato del volante\u201d.", "L\u2019autore Enrico Musso e la redazione si scusano con i lettori del Decimonono per non aver precisato sul giornale con la necessaria chiarezza che il contenuto presentava, in un contesto rigoroso relativamente alle regole da seguire, un tono satirico e finalizzato a una lettura pi\u00f9 leggera in un periodo di grande difficolt\u00e0 e di timori rispetto all\u2019interpretazione delle nuove regole\u00bb."], "category": "Fuori Contesto", "publish_date": "2020-05-08", "tags": ["#verabot", "coronavirus sars-cov-2", "covid-19", "fase 2", "secolo xix"], "links": ["https://attivissimo.blogspot.com/2020/05/antibufala-larticolo-che-dice-che-il.html", "https://www.facebook.com/IlSecoloXIX/posts/10157322151232215?__xts__[0]=68.ARAjqTXB_JsrDIx5vvOTZBNRfQ1i-3DuM_FkejSTrWuCHPdVCHnbeRsWMRr3ykjSzRQ0YUszlOBHjG5j29hvnBxlmyUxLx6MwSHn83WF_F7r-HrECTiEzEdkSM8CTMTdRjIiDYSnQDDrm7-RYfUj7e2fsI8KmyFvYOjPyst7czF7l-XovSpk0SNSaaWOMRnfebvp8ndEbI9qUUbD8XT5Euupqcp627jQGT4rEP-wLYhph_q66IjRjK9sZW5iv2KLc7GmUdT-GU45j7Ky0qAanwYF-d3lJzDmWWvBhtcONiDLPMTcTUIZWLo7eiKjdQY1PMxlbatbtFai-w&__tn__=-R"]}
{"url": "https://facta.news/notizia-falsa/2020/05/08/no-la-foto-di-una-spiaggia-invasa-dalla-folla-non-e-stata-scattata-a-catania-durante-lepidemia-di-covid-19/", "title": "No, la foto di una spiaggia invasa dalla folla non \u00e8 stata scattata a Catania durante l\u2019epidemia di Covid-19", "content": ["L\u20198 maggio la redazione di Facta ha ricevuto alcune richieste di chiarimento via WhatsApp in merito a un\u2019immagine diffusa attraverso l\u2019app di messaggistica raffigurante una spiaggia estremamente affollata accompagnata da una scritta in sovrimpressione che recita: \u00abAmici questa era la situazione a Catania questa mattina.", "1 parola: vergognoso\u00bb.", "A sottintendere, molto probabilmente, che non si stessero rispettando le misure di distanziamento sociale previste dall\u2019attuale epidemia di Covid-19 .", "Si tratta di una notizia falsa: la foto \u00e8 reale ma \u00e8 usata fuori dal proprio contesto originale.", "Quella in foto non \u00e8 infatti una spiaggia di Catania, bens\u00ec quella di Copacabana a Rio de Janeiro, e lo scatto non \u00e8 stato realizzato durante l\u2019epidemia di nuovo coronavirus, nel 2020 ma risale al 28 luglio 2013.", "L\u2019 originale \u00e8 parte dell\u2019archivio fotografico online di Getty Images che la riporta con la seguente didascalia: \u00abCentinaia di migliaia di persone affollano la spiaggia di Copacabana a Rio de Janeiro il 28 luglio 2013 mentre Papa Francesco celebra la messa finale della sua visita in Brasile.", "Migliaia di pellegrini che partecipano alla Giornata Mondiale della Giovent\u00f9 (GMG) hanno trascorso la notte dormendo sulla spiaggia prima della messa finale di domenica, mentre il sindaco della citt\u00e0 ha dichiarato che si aspetta che fino a tre milioni di persone affollino la spiaggia per l\u2019occasione\u00bb.\u00a0Si tratta di fatti reali e ampiamente documentati dal Vaticano , ma anche dai media internazionali e italiani ."], "category": "Notizia Falsa", "publish_date": "2020-05-08", "tags": ["#verabot", "catania", "covid-19", "spiaggia"], "links": ["http://www.governo.it/it/articolo/firmato-il-dpcm-9-marzo-2020/14276", "https://facta.news/tag/covid19/", "http://www.rio.com/practical-rio/copacabana", "https://www.gettyimages.it/detail/fotografie-di-cronaca/hundreds-of-thousands-of-people-crowd-copacabana-fotografie-di-cronaca/174704727?asid=TinEye&cid=GI&esource=AFF_GI_IR_TinEye_77643&irgwc=1&utm_content=77643&utm_medium=affiliate&utm_source=TinEye", "http://www.vatican.va/content/francesco/it/homilies/2013/documents/papa-francesco_20130728_celebrazione-xxviii-gmg.html", "https://www.theguardian.com/world/2013/jul/28/pope-frances-rio-brazil-millions", "https://www.repubblica.it/esteri/2013/07/28/news/papa_sull_altare_con_bimba_anencefala-63866272/"]}
{"url": "https://facta.news/notizia-falsa/2020/05/06/no-charlie-hebdo-non-ha-titolato-italie-merde/", "title": "No, Charlie Hebdo non ha titolato \u00abItalie merde\u00bb", "content": ["Il 4 maggio su Facebook \u00e8 stata pubblicata un\u2019 immagine che, stando a quanto riportato, mostrerebbe una copertina del settimanale francese Charlie Hebdo .", "La copertina in questione riporterebbe il titolo \u00abItalie merde\u00bb e la sagoma dell\u2019Italia verrebbe rappresentata come un escremento a forma di stivale.", "L\u2019immagine pubblicata su Facebook \u00e8 accompagnata da questo commento: \u00abEcco la rivista per cui abbiamo pianto e per cui abbiamo messo le bandiere francesi per solidariet\u00e0\u00bb.", "Questa notizia \u00e8 falsa e circola in rete da cinque anni.", "La copertina di Charlie Hebdo riportata nel post Facebook \u00e8 in realt\u00e0 falsa e non \u00e8 mai stata pubblicata dal settimanale francese.", "Al contrario, \u00e8 stata creata da un utente in Italia nel 2015 , come verificato dal sito di fact-checking Bufale.net .", "Lo stesso autore della copertina falsa aveva precisato che si trattava di un\u2019invenzione di sua produzione."], "category": "Notizia Falsa", "publish_date": "2020-05-06", "tags": ["#verabot", "charlie hebdo"], "links": ["https://www.facebook.com/photo.php?fbid=2797791593666671&set=a.449105211868666&type=3&theater", "https://www.facebook.com/145098858871167/photos/a.465167970197586/789979394383107/?type=1&theater", "https://www.bufale.net/bufala-la-falsa-copertina-del-charlie-hebdo-italie-merde-bufale-net/", "https://www.facebook.com/145098858871167/photos/a.465167970197586/789979394383107/?type=3&comment_id=791146410933072&reply_comment_id=791149520932761&comment_tracking=%7B%22tn%22%3A%22R%22%7D"]}
{"url": "https://facta.news/notizia-vera/2020/05/08/la-foto-della-folla-ai-navigli-e-vera-ma-la-sua-prospettiva-non-permette-di-esprimere-giudizi-sul-mancato-rispetto-del-distanziamento-sociale/", "title": "La foto della folla ai Navigli \u00e8 vera, ma la sua prospettiva non permette di esprimere giudizi sul mancato rispetto del distanziamento sociale", "content": ["Venerd\u00ec 8 maggio la redazione di Facta ha ricevuto via WhatsApp una segnalazione che chiedeva di verificare una foto, circolata soprattutto su Twitter , che mostra quella che sul social network viene descritta come una folla radunata ai Navigli per \u00abl\u2019aperitivo\u00bb.", "L\u2019immagine ha scatenato numerose polemiche, dal momento che le persone ritratte sembrerebbero violare le misure di distanziamento sociale e il divieto di svolgere attivit\u00e0 ludica o ricreativa all\u2019aperto, imposti dal Dpcm del 26 aprile 2020 , nonch\u00e9 l\u2019obbligatoriet\u00e0 dell\u2019uso delle mascherine protettive contenuto nell\u2019 ordinanza n. 539 del 3 maggio 2020 , diramata dalla Regione Lombardia.", "L\u2019immagine \u00e8 reale ed \u00e8 tratta da un video pubblicato da la Repubblica il 7 maggio 2020, dal titolo \u00abCoronavirus, Milano: folla ai Navigli all\u2019ora dell\u2019aperitivo e poche mascherine\u00bb, girato attorno alle ore 19 dello stesso giorno nel capoluogo lombardo.", "Nonostante la mancata osservanza dell\u2019obbligo di indossare la mascherina in pubblico sia in alcuni casi palese, la stessa cosa non pu\u00f2 per\u00f2 dirsi sul distanziamento.", "La prospettiva del video rende infatti impossibile calcolare le distanze tra le persone ritratte.", "Come testimonia questa immagine tratta da Google Street View e pubblicata su Twitter dallo scrittore Massimo Fiorio, la folla si estende su una superficie di molto maggiore rispetto a quella percepita nel fermo immagine e che Google Maps calcola in 160 metri.", "Ma cosa ci faceva la gente in giro?", "Il Dpcm pubblicato lo scorso 26 aprile fa esplicito divieto di \u00absvolgere attivit\u00e0 ludica o ricreativa all\u2019aperto\u00bb (articolo 1, comma 1, lettera f), ma consente lo svolgimento di \u00abattivit\u00e0 motoria\u00bb, azione sul cui significato pendono ancora numerosi dubbi.", "Al momento sappiamo che l\u2019attivit\u00e0 motoria differisce da quella sportiva (perch\u00e9 vengono entrambe menzionate nel testo del Dpcm) e che non \u00e8 sinonimo di \u201cpasseggiata\u201d, visto che, come specificato dalle Faq pubblicate dal governo, \u00able passeggiate sono ammesse solo se strettamente necessarie a realizzare uno spostamento\u00bb giustificato da una serie di motivi, tra i quali proprio l\u2019attivit\u00e0 motoria.", "Un documento pubblicato nel 2008 dal ministero della Sanit\u00e0 (e ancora presente sul sito ufficiale) spiega che \u00abl\u2019espressione \u201cattivit\u00e0 motoria\u201d \u00e8 sostanzialmente sinonimo di attivit\u00e0 fisica e come tale viene di fatto utilizzata\u00bb.", "Molte delle persone ritratte nel video potrebbero dunque essere uscite per effettuare attivit\u00e0 motoria e non sarebbero in quel caso sanzionabili.", "Diverso \u00e8 il discorso che riguarda l\u2019obbligo di indossare mascherine (non rispettato da una minoranza dei presenti sulla scena) e delle persone che bevono birra vicino al carretto, circostanza che rende impossibile la giustificazione dell\u2019attivit\u00e0 motoria e che si configura invece come una vera e propria attivit\u00e0 ricreativa."], "category": "Notizia Vera", "publish_date": "2020-05-08", "tags": ["#verabot", "coronavirus", "coronavirus sars-cov-2", "covid-19", "fase2", "navigli"], "links": ["https://twitter.com/Zziagenio78/status/1258511680952131589?s=20", "https://twitter.com/La_manina__/status/1258650169987432450?s=20", "https://www.gazzettaufficiale.it/eli/id/2020/04/27/20A02352/sg", "https://www.comune.inveruno.mi.it/wp-content/uploads/Ordinanza-n%C2%B0539-del-3-maggio-2020.pdf", "https://video.repubblica.it/dossier/coronavirus-wuhan-2020/coronavirus-milano-folla-ai-navigli-all-ora-dell-aperitivo-e-poche-mascherine/359851/360404", "https://twitter.com/dietnam/status/1258662301131046912/photo/1", "https://twitter.com/dietnam/status/1258721647663763456?s=20", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=1&art.versione=1&art.codiceRedazionale=20A02352&art.dataPubblicazioneGazzetta=2020-04-27&art.idGruppo=0&art.idSottoArticolo1=10&art.idSottoArticolo=1&art.flagTipoArticolo=0#art", "http://www.governo.it/it/faq-fasedue?gclid=EAIaIQobChMIgeLkyI6k6QIVwud3Ch2FGweNEAAYASAAEgKc8vD_BwE", "http://www.salute.gov.it/imgs/C_17_pubblicazioni_2828_allegato.pdf#pag=9"]}
{"url": "https://facta.news/notizia-falsa/2020/05/08/nessuno-ha-oscurato-da-facebook-il-medico-giuseppe-de-donno-impegnato-nelle-cure-al-plasma-contro-la-covid-19-era-in-silenzio-stampa/", "title": "Nessuno ha \u00aboscurato\u00bb da Facebook il medico Giuseppe De Donno, impegnato nelle cure al plasma contro la Covid-19: era in silenzio stampa", "content": ["Il 7 maggio la redazione di Facta ha ricevuto moltissime segnalazioni via Whatsapp della sparizione del profilo e della pagina Facebook di Giuseppe De Donno , uno dei medici impegnati in queste settimane nella sperimentazione della terapia a base di plasma immune contro il Covid-19 presso l\u2019ospedale di Mantova.", "Le segnalazioni hanno la forma di semplici messaggi, \u00abil professor De Donno (promotore della cura al plasma) oscurato da Fb\u2026 profilo e pagina\u2026 condividete che tutti sappiano\u00bb si legge in quello arrivato alla nostra redazione, oppure di immagini dove assieme a una fotografia che ritrae il medico sono riportate scritte in sovrimpressione.", "Per esempio: \u00abscomparsi pagina e profilo Fb del professor De Donno!", "Pioniere della cura al plasma Primario ospedale di Mantova.", "Vogliamo spiegazioni!\u00bb.", "Il medico negli scorsi giorni si era molto esposto sui media ( qui e qui , per esempio) per la forte attenzione che ha riguardato in generale la sperimentazione della terapia col plasma dei guariti da Covid-19.", "La sua improvvisa assenza dai social network \u00e8 stata ripresa anche da diversi organi di stampa sia locali ( qui , sulla Gazzetta di Mantova , il 6 maggio) che nazionali ( qui , sul sito dell\u2019agenzia di stampa AdnKronos , che titola \u00abDe Donno, \u00e8 giallo sul profilo Facebook scomparso\u00bb, sempre il 6 maggio).", "Che cosa c\u2019\u00e8 di vero?", "La notizia che il profilo e la pagina di Giuseppe De Donno non fossero pi\u00f9 attivi dal 6 maggio su Facebook \u00e8 vera.", "L\u2019ipotesi che questo fosse dovuto ad un oscuramento da parte della stessa piattaforma non trovava invece, gi\u00e0 da subito, riscontro, anzi.", "Il medico, ci faceva sapere il 7 maggio la redazione di Petrolio \u2013 trasmissione televisiva di Rai 2 che aveva seguito le ricerche condotte da De Donno gi\u00e0 lo scorso aprile e che aveva invitato l\u2019esperto a partecipare anche alla prossima puntata prevista per il 9 maggio \u2013 si era chiuso nel silenzio stampa, e lo aveva fatto sapere in prima persona (al telefono e via WhatsApp) ai giornalisti che lo avevano contattato (e che Facta ha sentito in prima persona).", "A conferma di questo, la mattina dell\u20198 maggio la pagina e il profilo di Giuseppe De Donno sono stati riattivati.", "Sulla pagina il medico ha pubblicato un video della durata di 5 minuti e 20 secondi dove spiega le ragioni del suo silenzio: \u00abla pressione mediatica e popolare sul mio operato \u00e8 stata tale da non permettermi di operare serenamente\u00bb ha spiegato davanti alla telecamera \u00abper questo motivo ho reputato prudente chiudere i miei account social\u00bb."], "category": "Notizia Falsa", "publish_date": "2020-05-08", "tags": ["#verabot", "coronavirus sars-cov-2", "covid-19", "giuseppe de donno", "plasma"], "links": ["https://www.asst-mantova.it/contenuto-web/-/asset_publisher/aPLQFInD1pDc/content/giuseppe-de-don-3", "https://facta.news/tag/covid19/", "https://www.iene.mediaset.it/video/plasma-iperimmune-cura-coronavirus_775714.shtml", "https://www.laverita.info/salvo-vite-con-il-plasma-iperimmune-e-da-roma-mi-mandano-i-carabinieri-2645916290.html", "https://gazzettadimantova.gelocal.it/mantova/cronaca/2020/05/06/news/scomparsi-i-profili-facebook-dello-pneumologo-de-donno-1.38811099", "https://www.adnkronos.com/fatti/cronaca/2020/05/06/donno-giallo-sul-profilo-facebook-scomparso_L1XaJfzjjGywgWvcZwNPnO.html?refresh_ce", "https://www.raiplay.it/programmi/petrolio", "https://www.raiplay.it/video/2020/04/petrolio-plasma-iperimmune-dfa309d6-85f1-4dc2-a185-5d152a407504.html?fbclid=IwAR0Ea84n3hN4Govwbtx_ICAawA7Ai9YVSkIq_N21x0ySPXCo8TVmxVIglig", "https://www.facebook.com/docgiuseppededonno/", "https://www.facebook.com/giuseppe.dedonno.37", "https://www.facebook.com/docgiuseppededonno/videos/1122622021430315/"]}
{"url": "https://facta.news/notizia-falsa/2020/05/11/no-il-governo-non-ha-mandato-i-nas-a-mantova-per-far-chiudere-il-reparto-di-terapia-al-plasma/", "title": "No, il governo non ha mandato i Nas a Mantova \u00abper far chiudere il reparto di terapia al plasma\u00bb", "content": ["L\u201911 maggio la redazione di Facta ha ricevuto via WhatsApp numerose richieste di verifica di un post pubblicato il 4 maggio 2020 su Facebook dove si legge: \u00abil governo manda i Nas a Mantova per far chiudere il reparto di terapia al plasma.", "Quello dove si guarisce in 48h.", "Vuole il vaccino di B. Gates\u00bb.", "Il post \u00e8 accompagnato da due fotografie che mostrano dei carabinieri con la divisa dei Nas ( Nuclei Antisofisticazioni e Sanit\u00e0 ) al lavoro in un ambulatorio, senza per\u00f2 alcuna indicazione utile a comprendere dove siano state scattate e in che occasione.", "La notizia circa la chiusura del reparto dove si effettuano le somministrazioni di plasma nell\u2019ospedale di Mantova \u00e8 falsa e le immagini a corredo sono usate fuori contesto.", "In data 7 maggio l\u2019Azienda Sanitaria Territoriale di Mantova, dov\u2019\u00e8 in corso una sperimentazione che prevede l\u2019uso di plasma immune per il trattamento del Covid-19, ha precisato in una nota ufficiale che \u00absono state semplicemente richieste informazioni generiche sulla natura della sperimentazione, proprio a seguito delle notizie riportate dalla stampa.", "Non c\u2019\u00e8 stato per\u00f2 alcun accesso alla struttura da parte dei Nas\u00bb.", "Nello specifico, \u00abi Nas hanno fatto una semplice telefonata in ospedale per raccogliere sommarie informazioni su quello che stavamo facendo.", "Dopo quella telefonata non ho pi\u00f9 sentito nulla e sono trascorsi alcuni giorni\u00bb, aveva dichiarato il medico Giuseppe De Donno , pneumologo impegnato in prima linea nella sperimentazione in corso, in un\u2019 intervista a Il Mattino , il 3 maggio.", "Si sarebbe trattato di una richiesta di informazioni dei Nas all\u2019ospedale di Mantova sul caso di una donna incinta curata con il plasma iperimmune presso la struttura, come ha confermato nella stessa intervista anche il direttore generale dell\u2019Asst di Mantova, Raffaello Stradoni.", "A ulteriore conferma che non \u00e8 in corso alcun \u201cblocco\u201d , solo qualche giorno dopo (l\u20198 maggio) ritroviamo nuove dichiarazioni del dottor De Donno che, dopo essere finito (come abbiamo approfondito qui ) al centro di polemiche e bufale, ha anzi sottolineato in un video (minuto 04:23): \u00abRingrazio i Nas, perch\u00e9 anche loro hanno dimostrato la loro seriet\u00e0, hanno fatto il loro lavoro e hanno permesso di verificare quanto sia serio il lavoro della sperimentazione che noi insieme ai colleghi di Pavia abbiamo messo in atto\u00bb.", "Sul fatto che con la somministrazione di plasma autoimmune sia possibile \u00abguarire in 48 ore\u00bb, non \u00e8 ancora disponibile alcun riscontro nella letteratura scientifica, e solo la pubblicazione dei dati della sperimentazione in corso presso le strutture citate potr\u00e0 fornire una risposta puntuale.", "In merito al presunto legame tra il governo italiano e Bill Gates per il vaccino contro il nuovo coronavirus, anche in questo caso si tratta di una notizia infondata.", "Nonostante sia risaputo che l\u2019imprenditore americano \u00e8 molto impegnato sul fronte dei vaccini sappiamo anche che, al momento, seppur siano in corso diversi trial , non \u00e8 ancora disponibile un vaccino contro Sars-CoV-2 ( fonte Oms ).", "Non risulta, inoltre, alcuna trattativa in atto tra il governo italiano e Bill Gates.", "Non bastasse, dal punto di vista scientifico, la terapia al plasma e il vaccino non sarebbero comunque due pratiche \u201cin concorrenza\u201d tra loro, poich\u00e9 nel primo caso parliamo di una misura di emergenza, nel secondo di una misura preventiva per immunizzare la popolazione.", "A chiarirlo \u00e8 ( di nuovo ) la stessa Asst mantovana: \u00abMettere in contrapposizione vaccino, test sierologici o virologici, plasma, terapie farmacologiche o terapie di supporto \u00e8 insensato, poich\u00e9 dobbiamo disporre di tutte le armi possibili per fare fronte alla minaccia devastante rappresentata dal coronavirus\u00bb.", "Infine, le foto impiegate nel post sono del tutto decontestualizzate e non provano in alcun modo l\u2019ingresso dei carabinieri dei Nas nell\u2019ospedale di Mantova.", "Lo scatto a sinistra, infatti, esiste da almeno un anno , dal momento che \u00e8 stato impiegato in un articolo online de Il Messaggero pubblicato il 9 maggio 2019 che tratta del sequestro di farmaci scaduti e mancanza di titoli professionali per l\u2019esercizio della professione medica in Puglia ed Emilia Romagna.", "La foto a destra \u00e8 presente in una nota del Ministero della Salute datata 23 dicembre 2019 che tratta di controlli e denunce a Firenze, Roma e Livorno, ed \u00e8 quindi anch\u2019essa antecedente all\u2019epidemia di Covid-19.", "Nulla a che vedere, insomma, con le terapie al plasma somministrate a Mantova."], "category": "Notizia Falsa", "publish_date": "2020-05-11", "tags": ["#verabot", "coronavirus sars-cov-2", "covid-19", "mantova", "nas", "plasma"], "links": ["https://donotlink.it/yEZm1", "http://www.carabinieri.it/cittadino/tutela/salute/introduzione", "https://facta.news/storie/2020/05/05/che-cosa-sappiamo-della-cura-col-plasma-e-la-bufala-dei-decessi-azzerati-a-mantova/", "https://www.asst-mantova.it/precisazioni-covid-e-plasma?fbclid=IwAR2kgsh4xAY3gaHDEuqWSPUKYBz-vgRSyIFdDJvzwnW3zuYB6M7thOA-CYU", "https://facta.news/notizia-falsa/2020/05/08/nessuno-ha-oscurato-da-facebook-il-medico-giuseppe-de-donno-impegnato-nelle-cure-al-plasma-contro-la-covid-19-era-in-silenzio-stampa/", "https://www.ilmattino.it/primopiano/cronaca/plasma_iperimmune_curare_donna_incinta_ospedale_mantova_nas_oggi-5206044.html", "https://www.ilmattino.it/primopiano/cronaca/plasma_iperimmune_curare_donna_incinta_ospedale_mantova_nas_oggi-5206044.html", "https://gazzettadimantova.gelocal.it/mantova/cronaca/2020/05/11/news/mantova-inserita-nella-sperimentazione-sul-plasma-iperimmune-1.38829686", "https://facta.news/notizia-falsa/2020/05/08/nessuno-ha-oscurato-da-facebook-il-medico-giuseppe-de-donno-impegnato-nelle-cure-al-plasma-contro-la-covid-19-era-in-silenzio-stampa/", "https://www.facebook.com/watch/?v=1122622021430315", "https://www.gatesfoundation.org/what-we-do/global-health/vaccine-development-and-surveillance", "https://www.fondazioneveronesi.it/magazine/articoli/lesperto-risponde/covid-19-i-vaccini-in-fase-di-sperimentazione", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses", "https://www.asst-mantova.it/web/guest/precisazioni-covid-e-plasma", "https://www.ilmessaggero.it/italia/nas_studi_medici_chiusi_farmaci_scaduti-4480001.html", "http://www.salute.gov.it/portale/news/p3_2_1_2_1.jsp?lingua=italiano&menu=notizie&p=nas&id=1703"]}
{"url": "https://facta.news/notizia-falsa/2020/05/13/no-la-ragazza-nuda-che-cammina-nel-parco-in-un-video-tornato-a-circolare-su-whatsapp-non-e-silvia-romano/", "title": "No, la ragazza nuda che cammina nel parco in un video tornato a circolare su WhatsApp non \u00e8 Silvia Romano", "content": ["Marted\u00ec 12 maggio la redazione di Facta ha ricevuto via WhatsApp diverse segnalazioni che chiedevano di verificare un video, circolato sull\u2019app di messaggistica istantanea, che ritrae una ragazza nuda intenta a camminare in quello che sembra un parco cittadino.", "Nella clip di 45 secondi si vede la ragazza, senza vestiti e con addosso solo una borsa di tela, che ai passanti spiega come il suo sia \u00abun esperimento sociale\u00bb.", "Il filmato \u00e8 circolato insieme a un messaggio che recita \u00abSilvia Romano che manifesta a favore degli immigrati prima di partire per l\u2019Africa\u00bb.", "Si tratta di una notizia falsa.", "Il video in questione risale ad agosto 2017 ed \u00e8 stato girato nel parco della Montagnola di Bologna.", "La protagonista del video non \u00e8 Silvia Romano, ma una ragazza che al tempo La Stampa descriveva come \u00abuna 26enne della Valle d\u2019Aosta\u00bb, ripresa durante lo svolgimento di quello che lei stessa durante le riprese ha descritto come \u00abun esperimento sociale per dimostrare che sono tutti buoni\u00bb.", "Silvia Romano \u00e8 originaria di Milano e nel 2017 aveva 22 anni.", "Discrepanze anagrafiche a parte, la persona ritratta nel video girato a Bologna non \u00e8 evidentemente Silvia Romano, come testimonia il tatuaggio presente sulla parte alta della spalla sinistra della ragazza protagonista del filmato.", "Questo tatuaggio non \u00e8 presente in questa foto della cooperante italiana pubblicata da AdnKronos ."], "category": "Notizia Falsa", "publish_date": "2020-05-13", "tags": ["bologna", "ragazza nuda", "silvia romano"], "links": ["https://www.lastampa.it/aosta/2017/08/17/news/parla-la-valdostana-a-passeggio-nuda-per-le-strade-di-bologna-e-un-esperimento-sociale-1.34437581", "https://www.adnkronos.com/fatti/esteri/2018/11/24/silvia-viva_8xL5jJGyHXGZg7h4Y8K8SM.html?refresh_ce"]}
{"url": "https://facta.news/notizia-vera/2020/05/11/si-lega-e-fratelli-ditalia-si-sono-astenuti-dal-voto-alla-camera-sulla-ripresa-delle-messe/", "title": "S\u00ec, Lega e Fratelli d\u2019Italia si sono astenuti dal voto alla Camera sulla ripresa delle messe", "content": ["Luned\u00ec 11 maggio la redazione di Facta ha ricevuto una segnalazione che chiedeva di verificare la notizia, pubblicata da alcune testate , secondo cui i deputati di Lega e Fratelli d\u2019Italia si sarebbero astenuti dal voto decisivo per la ripresa delle celebrazioni religiose in condizioni di sicurezza.", "La decisione ha destato particolare sorpresa vista la battaglia portata avanti nelle scorse settimane dai due partiti per la ripresa delle messe, inaugurata dalla dichiarazione con cui Matteo Salvini chiedeva \u00abla riapertura delle Chiese per celebrare la messa di Pasqua\u00bb, lo scorso\u00a0 6 aprile 2020 e proseguita in tempi pi\u00f9 recenti con la contrapposizione evidenziata dal leader della Lega tra l\u2019impossibilit\u00e0 di prendere parte a celebrazioni religiose e i festeggiamenti del 25 aprile.", "Inizialmente pi\u00f9 cauta era stata invece Giorgia Meloni, che il 7 aprile aveva proposto emendamenti per le \u00abmesse in remoto\u00bb, ma che con l\u2019inizio della \u201cfase 2\u201d si era scagliata contro il dpcm del 26 aprile , accusandolo di limitare \u00abpesantemente la libert\u00e0 di culto degli italiani\u00bb.", "Tornando al tema centrale della segnalazione ricevuta, si tratta di una notizia vera: Lega e Fratelli d\u2019Italia si sono astenuti dal voto alla Camera sulla ripresa delle messe.", "Il voto in questione si \u00e8 tenuto alla Camera dei Deputati mercoled\u00ec 6 maggio e riguardava la discussione di tre emendamenti (1.50, 1.61 e 1.97) proposti rispettivamente da Partito Democratico, Forza Italia e Italia Viva, che subordinavano la ripresa delle funzioni liturgiche \u00abcon il popolo\u00bb (e dunque delle messe in presenza di fedeli) ad un accordo sulla sicurezza, da stipulare con la Conferenza Episcopale Italiana (Cei), riguardante sanificazione degli spazi, distanze di sicurezza e impiego di mascherine.", "Un altro emendamento ( numero 1.53 ) \u00e8 invece stato presentato da Fratelli d\u2019Italia e proponeva il via libera incondizionato alle celebrazioni religiose, in tempi certi e senza passare per l\u2019interlocuzione con la Cei.", "I tre emendamenti della maggioranza sono stati approvati a votazione unica, con l\u2019astensione dei deputati di Lega e Fratelli d\u2019Italia, mentre la proposta del partito di Giorgia Meloni non ha ottenuto i voti necessari ed \u00e8 dunque stata bocciata dalla Camera.", "A esporre i motivi che hanno portato Lega e Fratelli d\u2019Italia a convergere su una proposta alternativa \u2013 e ad astenersi da quella votata dalla maggioranza \u2013 ci ha pensato la deputata Maria Teresa Bellucci (FdI), che con un intervento pronunciato prima del voto ha spiegato che gli italiani necessitano \u00abdi una data certa\u00bb e della \u00abcertezza del professare la propria religione\u00bb.", "\u00abDispiace che il Parlamento abbia preferito una formulazione che, tradotta, vuol dire attendere che Conte \u2018consenta\u2019 ai fedeli di essere tali\u00bb, ha dichiarato Giorgia Meloni subito dopo il voto, mentre il leader della Lega, Matteo Salvini, ha definito \u00abdi buonsenso\u00bb la norma votata a Montecitorio.", "Dopo il voto favorevole della Camera, il\u00a0 7 maggio \u00e8 arrivato anche l\u2019accordo tra il governo italiano e la Cei, che dal prossimo 18 maggio permetter\u00e0 di celebrare le funzioni liturgiche in presenza di fedeli \u00abnella maniera pi\u00f9 sicura per la salute pubblica e per la tutela protezione dei fedeli\u00bb.", "Il protocollo stipulato prevede , tra le altre cose, l\u2019accesso individuale ai luoghi di culto per non creare assembramenti, il rispetto della distanza di sicurezza \u00abpari almeno ad 1,5 metri\u00bb, l\u2019utilizzo obbligatorio di mascherina e la messa a disposizione di liquidi igienizzanti all\u2019ingresso degli edifici sacri."], "category": "Notizia Vera", "publish_date": "2020-05-11", "tags": ["chiesa", "covid-19", "covid19", "lega"], "links": ["https://www.ilfattoquotidiano.it/2020/05/07/coronavirus-la-camera-da-il-via-libera-alle-messe-dopo-un-accordo-sulla-sicurezza-con-la-cei-al-voto-astensione-di-lega-e-fdi-due-i-contrari/5793887/", "https://www.giornalettismo.com/ripresa-delle-messe-voto-camera/", "https://www.huffingtonpost.it/entry/matteo-salvini-riapriamo-le-chiese-per-celebrare-la-messa-di-pasqua_it_5e898445c5b6cc1e4776cfba", "https://twitter.com/matteosalvinimi/status/1254047036523122688", "https://www.adnkronos.com/fatti/politica/2020/04/07/meloni-appello-salvini-chiese-aperte-non-capito_LspYmsrue8RyyqX8rnP8oJ.html?refresh_ce", "https://www.gazzettaufficiale.it/eli/id/2020/04/27/20A02352/sg", "https://www.adnkronos.com/fatti/politica/2020/05/04/meloni-domani-emendamento-fdi-messe-vedremo-chi-coerente_2VWt8iPR0GN8Uw634vSPkJ.html", "https://www.camera.it/leg18/410?idSeduta=0335&tipo=sommario", "https://www.camera.it/leg18/410?idSeduta=0335&tipo=sommario", "https://www.camera.it/leg18/410?idSeduta=0335&tipo=votazioni", "https://www.camera.it/leg18/410?idSeduta=0335&tipo=stenografico#sed0335.stenografico.tit00030.sub00010.int00800", "https://www.adnkronos.com/fatti/politica/2020/05/06/meloni-bocciato-emendamento-fdi-per-far-ripartire-messe_7t1FHxfHeYmnzgkWNwPdcM.html", "https://www.avvenire.it/attualita/pagine/messe-con-i-fedeli-c-il-protocollo", "http://www.governo.it/it/articolo/celebrazioni-liturgiche-firmato-il-protocollo-con-la-cei/14565", "http://www.governo.it/sites/new.governo.it/files/Protocollo_CEI_GOVERNO_20200507.PDF"]}
{"url": "https://facta.news/notizia-falsa/2020/05/11/non-e-vero-che-il-governo-vieta-le-messe-ma-permette-la-preghiera-islamica-in-moschea/", "title": "Non \u00e8 vero che il governo \u00abvieta le messe ma permette la preghiera islamica in moschea\u00bb", "content": ["Venerd\u00ec 8 maggio la redazione di Facta ha ricevuto via WhatsApp una segnalazione che chiedeva di verificare una notizia, circolata su Facebook , dal titolo \u00abRamadan, il governo vieta le messe ma permette la preghiera islamica in moschea\u00bb.", "L\u2019articolo \u00e8 stato pubblicato il 27 aprile 2020 da Vox News , sito web finito nella lista di \u00absiti di misinformazione sul Coronavirus\u00bb stilata da NewsGuard , e riferisce di un \u00abmalcontento\u00bb diffuso tra i cittadini di Valdilana (comune in provincia di Biella), dopo che alla comunit\u00e0 islamica del vicino comune di Veglio sarebbe stato concesso di tenere le preghiere di inizio Ramadan, mentre ai fedeli cattolici di Valle Mosso (una municipalit\u00e0 di Valdilana) sarebbe stato negato il permesso di \u00abrecarsi fuori dalle chiese per avere il tradizionale ramo d\u2019ulivo\u00bb.", "La notizia, insomma, fa perno sulla presunta discriminazione avvenuta all\u2019interno della stessa provincia, in cui il prefetto avrebbe concesso alla comunit\u00e0 islamica la possibilit\u00e0 di riunirsi in preghiera per l\u2019inizio del Ramadan (il 23 aprile), vietando a quella cattolica la celebrazione della Pasqua (il 12 aprile).", "Nonostante la storia raccontata dal titolo sia molto diversa da quella riportata nel corpo dell\u2019articolo, si tratta in entrambi i casi di notizie false.", "Facciamo quindi chiarezza sulla vicenda.", "L\u2019articolo di Vox News riprende quasi integralmente quello pubblicato il 27 aprile sulla testata locale Prima Biella , tranne che nel passaggio in cui si specifica che il richiamo alla preghiera concesso dal prefetto di Biella \u00abha autorizzato due/tre rappresentanti per moschea\u00bb, particolare omesso da Vox News e comparso invece solo nell\u2019articolo di Prima Biella .", "Il riferimento \u00e8 all\u2019iniziativa della comunit\u00e0 islamica biellese di trasmettere l\u2019 Adhan (la chiamata islamica alla preghiera cantata dal muezzin) attraverso un altoparlante posizionato in alcuni centri di preghiera della provincia di Biella, ogni venerd\u00ec (giorno in cui i musulmani si recano in moschea per la preghiera pubblica) fino alla fine del Ramadan.", "\u00abLe moschee non accoglieranno fedeli ma resteranno chiuse come da decreto ministeriale\u00bb aveva precisato il 23 aprile al quotidiano online News Biella Mohamed Es Saket , consigliere comunale di Biella per il Partito Democratico ed estensore della proposta, \u00absar\u00e0 presente solo una persona all\u2019interno di ogni moschea ad effettuare l\u2019Adhan per chiedere a Dio di salvarci dal Covid-19\u00bb.", "Celebrazioni religiose senza fedeli sono normalmente autorizzate dalle prefetture locali, e le messe \u201ca porte chiuse\u201d (talvolta trasmesse in streaming ) sono state durante l\u2019emergenza sanitaria legata al nuovo coronavirus all\u2019ordine del giorno anche nella comunit\u00e0 cattolica.", "Sempre nell\u2019articolo di Vox News , infine, si legge che la moschea di Veglio sarebbe \u00ababusiva\u00bb.", "A causa dell\u2019assenza di un concordato tra lo stato italiano e le comunit\u00e0 islamiche (aspetto regolato dall\u2019articolo 8 della Costituzione), le moschee ufficiali in Italia sono solo 10, ovvero quelle costruite con l\u2019intento di ospitare la preghiera e dotate di minareto.", "Per garantire la libert\u00e0 di culto, tuttavia, i fedeli musulmani si riuniscono in appositi spazi creati per la preghiera.", "Tra questi ci sono anche le associazioni culturali islamiche come quella di Veglio , che godono del riconoscimento giuridico che lo stato italiano concede normalmente alle associazioni.", "\u00abQuesta condizione per\u00f2 non consente loro di aprire o gestire pubblicamente un luogo di culto, anche di modeste dimensioni, perch\u00e9 questo tipo di attivit\u00e0 pu\u00f2 essere legittimamente perseguito solo da un soggetto riconosciuto come ente di culto\u00bb dichiarava nel 2016 all\u2019agenzia Agensir Alessandro Pertici, dell\u2019Osservatorio giuridico della Cei, spiegando come queste comunit\u00e0 operino \u00absulla base del diritto comune come semplici associazioni o cooperative, godendo della garanzia di non discriminazione di cui all\u2019articolo 20 della Costituzione\u00bb.", "Non si tratta dunque di una \u00abmoschea abusiva\u00bb \u2013 come riportato da Vox News \u2013 e neanche di una vera e propria moschea (nonostante la comunit\u00e0 islamica utilizzi la parola per definire lo spazio della preghiera), ma di un\u2019associazione culturale regolarmente registrata che si riunisce in preghiera usufruendo della libert\u00e0 concessa dalla Costituzione.", "All\u2019articolo 20 viene infatti sancito che \u00abil carattere ecclesiastico e il fine di religione o di culto d\u2019una associazione od istituzione non possono essere causa di speciali limitazioni legislative\u00bb."], "category": "Notizia Falsa", "publish_date": "2020-05-11", "tags": ["#verabot", "chiesa", "coronavirus sars-cov-2", "covid-19", "covid19", "moschea", "richiamo"], "links": ["https://www.facebook.com/forzearmateitalianeffaa/posts/1965662166911554", "https://donotlink.it/LwEw4", "https://www.newsguardtech.com/coronavirus-misinformation-tracking-center/", "https://primabiella.it/cronaca/lo-sfogo-dei-cittadini-discriminati-a-valdilana/", "https://www.facebook.com/mohamed.essaket.7/posts/2854892931254157", "http://www.treccani.it/enciclopedia/adhan_%28Enciclopedia-Italiana%29/", "https://www.newsbiella.it/2020/04/23/leggi-notizia/argomenti/attualita-1/articolo/la-preghiera-del-muezzin-entrera-nelle-case-biellesi-nel-mese-del-ramadan.html", "http://www.comune.biella.it/web/scheda-personale/es-saket-mohamed", "https://notizie.tiscali.it/cronaca/articoli/confessione-senza-prete-messa-senza-fedeli-chiesa-dibatte-00001/", "https://www.facebook.com/watch/live/?v=332621794375368&ref=watch_permalink", "https://www.senato.it/1025?sezione=118&articolo_numero_articolo=8", "https://mawaqit.net/ar/al-huda-onlus-biella", "https://www.agensir.it/italia/2016/11/17/in-italia-1-251-luoghi-di-culto-islamico-panorama-fluido-privo-di-una-normativa-quadro/", "http://www.comune.bologna.it/iperbole/coscost/Costituzione/commenti_articoli/art_20.pdf"]}
{"url": "https://facta.news/notizia-falsa/2020/05/11/forza-italia-fratelli-ditalia-lega-e-italia-viva-non-hanno-votato-contro-il-decreto-sulle-scarcerazioni/", "title": "Forza Italia, Fratelli d\u2019Italia, Lega e Italia Viva non hanno votato contro il decreto sulle scarcerazioni", "content": ["Il 10 maggio su Facebook \u00e8 stato pubblicato un post in cui si legge che sarebbe stato approvato il decreto \u00abper riportare in carcere i boss\u00bb a cui sono stati concessi gli arresti domiciliari per motivi di salute durante l\u2019emergenza Covid-19 (ne abbiamo parlato in un nostro articolo ).", "Contro questo provvedimento, per\u00f2, si legge ancora nel post Facebook, avrebbero votato quattro partiti: Forza Italia, Fratelli d\u2019Italia, Lega e Italia Viva.", "Questa notizia \u00e8 falsa.", "Andiamo con ordine.", "Nell\u2019ultimo mese e mezzo ad una specifica lista di persone legate in vario modo alle mafie sono stati concessi gli arresti domiciliari a causa dell\u2019emergenza Covid-19.", "Questa situazione ha portato ad uno scontro politico tra l\u2019opposizione di centro-destra e il ministro della Giustizia Alfonso Bonafede.", "Il 6 maggio il ministro Bonafede aveva annunciato che era in cantiere un decreto legge che avrebbe permesso \u00abai giudici, alla luce del nuovo quadro sanitario, di rivalutare l\u2019attuale persistenza dei presupposti per le scarcerazioni dei detenuti di alta sicurezza e al 41 bis\u00bb.", "Questo decreto \u00e8 stato poi approvato dal Consiglio dei ministri tre giorni dopo, il 9 maggio.", "Il testo prevede che il magistrato di sorveglianza o il tribunale di sorveglianza che ha adottato il provvedimento di scarcerazione \u00abacquisito il parere del Procuratore distrettuale antimafia del luogo in cui \u00e8 stato commesso il reato e, in specifici casi, del Procuratore nazionale antimafia e antiterrorismo, valuta la permanenza dei motivi legati all\u2019emergenza sanitaria entro il termine di quindici giorni dall\u2019adozione del provvedimento e, successivamente, con cadenza mensile\u00bb.", "Questa valutazione viene effettuata immediatamente, anche prima della decorrenza dei termini indicati, \u00abnel caso in cui il Dipartimento dell\u2019amministrazione penitenziaria comunichi la disponibilit\u00e0 di strutture penitenziarie o di reparti di medicina protetta adeguati alle condizioni di salute del detenuto\u00bb ammesso ai domiciliari.", "Il 10 maggio il Presidente della Repubblica Sergio Mattarella ha firmato il decreto che \u00e8 stato pubblicato lo stesso giorno in Gazzetta ufficiale ( decreto-legge 10 marzo 2020 n.29 ).", "Il testo dovr\u00e0 ora arrivare in Parlamento per essere convertito in legge .", "Ad oggi, quindi, non c\u2019\u00e8 stata ancora nessuna votazione da parte dei partiti sul decreto legge approvato il 9 maggio dal governo Conte II."], "category": "Notizia Falsa", "publish_date": "2020-05-11", "tags": ["covid-19", "covid19", "decreto legge", "mafiosi", "scacerazione"], "links": ["https://facta.news/storie/2020/04/22/che-cosa-ce-dietro-la-storia-dello-scarceramento-dei-mafiosi-dal-41-bis/", "https://www.repubblica.it/cronaca/2020/05/03/news/mafiosi_e_trafficanti_in_376_fuori_dal_carcere_per_l_emergenza_virus-255528216/", "https://www.corriere.it/politica/20_maggio_07/centrodestra-sfiducia-bonafede-renzi-vuole-tenere-alta-tensione-849072d0-9094-11ea-b981-878bbbd902eb.shtml", "https://www.ansa.it/sito/notizie/politica/2020/05/06/bonafede_8f9a53b4-baf6-46ea-83fa-7957d62c7c06.html", "http://www.governo.it/it/articolo/comunicato-stampa-del-consiglio-dei-ministri-n-44/14577", "https://www.repubblica.it/politica/2020/05/10/news/carceri_decreto_bonafede_pd-256225889/", "https://www.gazzettaufficiale.it/showNewsDetail;jsessionid=3PjaQJCsmJN17b0Aj9G0nQ__.ntc-as3-guri2b?id=2650&provenienza=home", "https://www.gazzettaufficiale.it/eli/id/2020/05/10/20G00047/sg", "https://www.senato.it/3563?glossario=4&glossario_iniziale=D"]}
{"url": "https://facta.news/notizia-falsa/2020/05/12/non-e-vero-che-secondo-il-parlamento-ue-il-5g-accelera-la-pandemia-di-covid-19/", "title": "Non \u00e8 vero che secondo il Parlamento Ue il 5G accelera la pandemia di Covid-19", "content": ["Il 12 maggio la redazione di Facta ha ricevuto alcune segnalazioni via WhatsApp che chiedevano la verifica di un articolo pubblicato dal blog oasisana.com [1], dal titolo \u00abAdesso lo dicono pure dal Parlamento Europeo: \u201c5G accelera la pandemia di Covid-19!\u201d\u00bb.", "L\u2019articolo, online dal 25 marzo 2020, supporta la teoria di un presunto legame tra l\u2019epidemia dovuta al nuovo coronavirus Sars-Cov-2 e la nuova rete per le telecomunicazioni di quinta generazione (5G, appunto).", "Stando a quanto riportato, Kalus Buchner (immaginiamo un refuso sul nome, e che si tratti di Klaus Buchner ), fisico e parlamentare tedesco al Parlamento Europeo con il Gruppo Parlamentare dei Verdi/Alleanza Libera Europea, avrebbe sottolineato (non \u00e8 chiaro in che circostanza) che \u00abesistono prove scientifiche chiare che la diffusione di virus \u00e8 accelerata dalle radiazioni elettromagnetiche.", "In particolare, il 5G \u00e8 un accelerante della pandemia di coronavirus\u00bb.", "A supporto di questa tesi il blog Oasi sana sostiene, ricordando che l\u2019attuale epidemia ha avuto origine nella citt\u00e0 di Wuhan (Cina) che i cinesi siano stati esposti per primi al mondo a tutte le bande di frequenza di 5G.", "Inoltre, si legge che, pur non imputando al 5G l\u2019origine del virus, si sarebbe visto che \u00abl\u2019esposizione a lungo termine danneggia il sistema immunitario.", "In particolare, \u00e8 noto come questa radiazione acceleri la replicazione virale: apre i canali del calcio nelle cellule\u00bb.", "Ci\u00f2, stando a quanto scritto, sarebbe stato dimostrato per un altro virus Corona, un parente vicino a quello che causa l\u2019attuale pandemia.", "Si tratta di affermazioni infondate e fuorvianti.", "Procediamo con ordine.", "Cominciamo con il precisare che non esiste alcuna comunicazione ufficiale del Parlamento europeo dove si dichiari che \u00abil 5G accelera la pandemia di Covid-19\u00bb.", "Al contrario, ce n\u2019\u00e8 una che dichiara espressamente che non esiste alcun legame tra il coronavirus e la tecnologia 5G.", "\u00c8 poi vero che l\u2019europarlamentare Klaus Buchner \u00e8 laureato in fisica ed \u00e8 membro (oltre che, in Germania, del Partito Ecologico-Democratico) del Gruppo Parlamentare dei Verdi/Alleanza Libera Europea presso il Parlamento Ue.", "Le sue perplessit\u00e0 sugli effetti del segnale 5G sulla salute le ritroviamo in un\u2019interrogazione rivolta al Parlamento Ue, pubblicata in forma scritta solo il 24 aprile 2020 e firmata assieme ad altri membri [2] dal titolo \u00ab5G, virus ed effetto immunodepressore dell\u2019esposizione prolungata alle onde elettromagnetiche a radiofrequenza\u00bb.", "In questa occasione viene chiesto dai firmatari dell\u2019interrogazione se la Commissione Ue abbia tenuto conto dell\u2019effetto immunodepressore dell\u2019esposizione prolungata alle onde elettromagnetiche a radiofrequenza prima di promuovere la tecnologia 5G e simili tecnologie che comportano un\u2019irradiazione notevolmente maggiore; se abbia valutato il possibile rafforzamento della replicazione virale determinato dall\u2019esposizione alle onde elettromagnetiche a radiofrequenza; e da quale organo consultivo ottenga i dati concernenti gli effetti delle radiazioni elettromagnetiche.", "In pratica, in questa occasione, Buchner e colleghi hanno chiesto chiarimenti circa la sicurezza della rete 5G per la salute umana, in particolare sui possibili effetti sul sistema immunitario e per quanto riguarda la diffusione dei virus. \u00a0Non si tratta per\u00f2 di una presa di posizione del Parlamento europeo bens\u00ec di una richiesta di chiarimento da parte di alcuni dei suoi membri, al momento in attesa di risposta.", "In merito al presunto legame tra la rete per le telecomunicazioni 5G e la diffusione del virus, l\u2019Organizzazione mondiale della sanit\u00e0 ha inserito la teoria tra i casi di disinformazione pi\u00f9 diffusi sulla pandemia, come abbiamo avuto modo di verificare pi\u00f9 volte (per esempio qui , qui , qui e qui ).", "Inoltre anche la generica presunta tossicit\u00e0 del 5G \u00e8 infondata (fonte: Oms).", "Sull\u2019ipotesi che il diffondersi del virus sia stato in qualche modo (e in anticipo sul resto del mondo) favorito a Wuhan dalla presenza di molte antenne per il 5G, abbiamo gi\u00e0 indagato in passato, e neppure in questo caso vi \u00e8 alcun fondamento, anzi: la citt\u00e0 di Wuhan \u00e8 coperta dalla rete 5G solamente per il 10 per cento del totale, nel Regno Unito il 5G \u00e8 arrivato 18 mesi prima di quanto non sia successo a Wuhan e, aggiungiamo, molti dei Paesi che sono stati colpiti duramente dalla pandemia, come Francia e l\u2019 Iran , hanno poca o nessuna copertura 5G.", "[1] Precisiamo che il sito oasisana.com non \u00e8 una testata giornalistica registrata, come confermato anche in un \u00ab discalimer \u00bb (probabile refuso: il termine corretto \u00e8 disclaimer ) riportato sul sito stesso.", "Si tratta di un sito gestito, leggiamo, da \u00abun gruppo umano di professionisti, terapeuti e cultori di discipline bionaturali che propone la giusta sintesi rigenerante e detossificante di medicina naturale e informazione Consapevole\u00bb.", "Non si tratta, quindi, di un sito di riferimento medico-scientifico.\u00a0[2] Mich\u00e8le Rivasi di Europa Ecologia \u2013 Francia, Ivan Vilibor Sin\u010di\u0107 di Barriera Umana \u2013 Croazia, Anja Hazekamp del Partito per gli Animali \u2013 Olanda, Eleonora Evi e Piernicola Pedicini del Movimento 5 Stelle \u2013 Italia, Ivo Hristov del Partito Socialista Bulgaro."], "category": "Notizia Falsa", "publish_date": "2020-05-12", "tags": ["#verabot", "5g", "coronavirus", "covid-19", "covid19", "parlamento europeo", "salute&benessere"], "links": ["https://donotlink.it/vRlbY", "https://www.europarl.europa.eu/meps/en/124818/KLAUS_BUCHNER/home", "https://ec.europa.eu/info/live-work-travel-eu/health/coronavirus-response/fighting-disinformation_it", "https://www.europarl.europa.eu/meps/en/124818/KLAUS_BUCHNER/home#detailedcardmep", "https://www.europarl.europa.eu/meps/en/124818/KLAUS_BUCHNER/cv#detailedcardmep", "https://www.europarl.europa.eu/doceo/document/P-9-2020-002498_IT.html", "https://www.europarl.europa.eu/doceo/document/P-9-2020-002498_IT.html", "https://www.who.int/images/default-source/health-topics/coronavirus/myth-busters/web-mythbusters/eng-mythbusting-ncov-(15).png?sfvrsn=a8b9e94_2", "https://www.who.int/emergencies/diseases/novel-coronavirus-2019/advice-for-public/myth-busters", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/04/15/il-video-il-corona-virus-smascherato-ora-sappiamo-cosa-lo-attiva-e-pseudoscienza/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://facta.news/storie/2020/04/21/le-posizioni-di-montagnier-sul-nuovo-coronavirus-sono-pseudoscienza/", "https://www.who.int/news-room/q-a-detail/5g-mobile-networks-and-health", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/%20https://facta.news/notizia-falsa/2020/04/14/no-wuhan-non-e-coperta-interamente-dal-5g-e-non-ci-sono-legami-con-il-coronavirus/", "https://www.theguardian.com/technology/2020/apr/07/how-false-claims-about-5g-health-risks-spread-into-the-mainstream", "https://gisanddata.maps.arcgis.com/apps/opsdashboard/index.html?fbclid=IwAR1nMuFe5muITyeJnYXlTnbSqqos8YBGr6j6CMWT4t6zZyaWkvGUY1vflVw#/bda7594740fd40299423467b48e9ecf6", "https://gisanddata.maps.arcgis.com/apps/opsdashboard/index.html?fbclid=IwAR1nMuFe5muITyeJnYXlTnbSqqos8YBGr6j6CMWT4t6zZyaWkvGUY1vflVw#/bda7594740fd40299423467b48e9ecf6", "https://oasisana.com/informazioni/", "https://www.garzantilinguistica.it/ricerca/?q=disclaimer", "https://www.europarl.europa.eu/meps/it/96743/MICHELE_RIVASI/home", "https://www.europarl.europa.eu/meps/it/197935/IVAN+VILIBOR_SINCIC/home", "https://www.europarl.europa.eu/meps/en/125023/ANJA_HAZEKAMP/home", "https://www.europarl.europa.eu/meps/it/124779/ELEONORA_EVI/home", "https://www.europarl.europa.eu/meps/it/124844/PIERNICOLA_PEDICINI/home", "https://www.europarl.europa.eu/meps/en/197846/IVO_HRISTOV/home"]}
{"url": "https://facta.news/fuori-contesto/2020/05/13/la-foto-di-silvia-romano-insieme-ad-un-ragazzo-africano-non-e-stata-scattata-durante-il-suo-rapimento/", "title": "La foto di Silvia Romano insieme ad un ragazzo africano non \u00e8 stata scattata durante il suo rapimento", "content": ["Il 10 maggio \u00e8 stata pubblicata su Facebook un\u2019immagine che mostra Silvia Romano \u2013 la cooperante italiana rapita in Kenya nel 2018, rilasciata dopo circa un anno e mezzo e tornata in Italia il 10 maggio \u2013 sorridere insieme a un ragazzo africano.", "I due sembrano trovarsi su una spiaggia in prossimit\u00e0 del mare.", "La foto \u00e8 accompagnata da un commento in cui si sostiene che sarebbe stata scattata a Mombasa (Kenya), nel giugno del 2019, durante il suo sequestro.", "\u00abPertanto\u00bb si legge \u00abla foto \u00e8 stata scattata durante la dura prigionia, infatti si nota volto visibilmente provato e sofferente della povera Silvia\u00bb.", "Questa notizia \u00e8 falsa.", "La foto \u00e8 reale ma non \u00e8 stata scattata durante il periodo del sequestro in Africa di Silvia Romano, cominciato il 20 novembre 2018 e terminato il 9 maggio 2020.", "La foto in questione si trova in un articolo che trattava del rapimento della ragazza pubblicato nel giugno 2019 da Alganews , come si pu\u00f2 verificare qui .", "Nel pezzo veniva spiegato che la foto era stata pubblicata sui social network dall\u2019uomo che compare con la ragazza italiana, un fisioterapista dell\u2019ospedale di Mombasa che, stando a quanto riportato dall\u2019articolo, durante l\u2019attivit\u00e0 di cooperante di Silvia Romano si era innamorato di lei.", "Contattato dai colleghi di Bufale.net , l\u2019uomo ha dimostrato che la foto \u00e8 stata pubblicata sui social network il 27 settembre 2018, quindi circa due mesi prima del rapimento."], "category": "Fuori Contesto", "publish_date": "2020-05-13", "tags": ["silvia romano"], "links": ["https://www.ilfattoquotidiano.it/2018/11/21/kenya-volontaria-italiana-di-23-anni-rapita-durante-un-attacco-armato-in-un-mercato/4780506/", "https://www.ilpost.it/2020/05/09/silvia-romano-liberata/", "https://www.alganews.it/2019/06/22/silvia-romano-aveva-denunciato-molestatori-pedofili-forse-rapita-per-vendetta/", "https://www.bufale.net/dal-significato-di-aisha-nuovo-nome-di-silvia-romano-alla-foto-con-un-ragazzo-di-colore-nel-2019/"]}
{"url": "https://facta.news/notizia-falsa/2020/05/13/no-nel-2014-bill-gates-non-ha-brevettato-il-vaccino-contro-la-covid-19/", "title": "No, nel 2014 Bill Gates non ha brevettato il vaccino contro la Covid-19", "content": ["Marted\u00ec 12 maggio la redazione di Facta ha ricevuto diverse segnalazioni che chiedevano di verificare un video , pubblicato il 9 maggio 2020 su un canale personale YouTube creato nel luglio 2013, dal titolo: \u00abInchiodato Bill Gates, 2014 brevetta vaccino Cov19\u00bb.", "Si tratta della traduzione italiana di un filmato pi\u00f9 volte rimosso dal team di moderazione di YouTube \u2013 in ottemperanza alla nuova politica della piattaforma di eliminare i video \u00abprivi di fondamento medico\u00bb \u2013 nel quale un uomo che si identifica come \u00abil dottor Rashid Buttar\u00bb promette ( minuto 0:03 ) di \u00abmostrare i brevetti reali che smascherano il Coronavirus\u00bb.", "Il video contiene anche la testimonianza di un medico, che rimane anonimo, secondo cui per uccidere il virus ( minuto 1:03 ) basterebbe \u00abbere acqua calda\u00bb alla temperatura di 18 gradi (probabilmente celsius), \u00abassumere vitamina C\u00bb ed \u00abesporsi al sole\u00bb.", "La tesi principale contenuta nel video (se ne parla dal minuto 1:48 ) \u00e8 che il vaccino contro il virus Sars-Cov-2 sarebbe gi\u00e0 stato brevettato, addirittura in due diverse occasioni.", "La prima negli Stati Uniti, nel 2006, da una societ\u00e0 chiamata Chiron Group che ha poi venduto il brevetto alla casa farmaceutica Gks (GlaxoSmithKline) e la seconda volta in Europa.", "Questo secondo caso sarebbe ancora pi\u00f9 interessante, secondo Rashid Buttar, perch\u00e9 sebbene la pratica di brevetto sia iniziata nel 2014, questo \u00e8 stato concesso a novembre 2019 ( pochi mesi prima del focolaio di Wuhan) al Pirbright Institute, finanziato dalla Bill and Melinda Gates Foundation.", "Il video contiene numerose notizie false.", "Andiamo con ordine e partiamo dalla teoria esposta dal medico rimasto anonimo, secondo cui il virus morirebbe ad una temperatura superiore ai 18 gradi celsius.", "Come abbiamo gi\u00e0 scritto in passato , al momento non ne abbiamo in realt\u00e0 nessuna certezza.", "L\u2019informazione \u00e8 stata smentita dall\u2019Organizzazione mondiale della sanit\u00e0 che sul suo sito ufficiale spiega che \u00absi pu\u00f2 contrarre il Coronavirus indipendentemente da quanto soleggiata e calda sia la giornata.", "Paesi con temperature calde hanno riportato casi di Covid-19\u00bb.", "Inoltre, come spiegato in un report aggiornato al 12 maggio 2020 dal Center for disease control and prevention (Cdc) \u2013 l\u2019agenzia per il controllo delle malattie infettive del governo americano \u2013 la comunit\u00e0 scientifica non \u00e8 oggi ancora in grado di stabilire quale sia la temperatura in grado di rendere il virus inattivo.", "Quando ci riuscir\u00e0, comunque, sar\u00e0 una temperatura riferita a condizioni esterne, dal momento che la temperatura corporea media dell\u2019uomo di aggira sui 37 gradi.", "Per quanto riguarda l\u2019assunzione della vitamina C, Facta ha gi\u00e0 trattato l\u2019argomento , spiegando come la notizia fosse stata smentita da Andrea Gori, direttore Malattie infettive presso il Policlinico di Milano, che l\u201911 marzo aveva dichiarato ad Adnkronos : \u00abnessuna vitamina C, nessuna terapia con integratori.", "In questo momento non esiste una profilassi efficace per il coronavirus\u00bb.", "Passiamo ora alla parte del video riguardante i brevetti.", "Quelli citati dal dottor Buttar \u2013 che la versione americana di Huffington Post identifica in un articolo aggiornato l\u20198 maggio scorso come \u00abun osteopata largamente screditato\u00bb \u2013 sono omologati con i codici alfanumerici \u00abUS2006257852\u00bb e \u00abEP3172319A1\u00bb .", "Ogni codice \u00e8 univocamente collegato ad una richiesta di brevetto, che tutela i diritti di sfruttamento di un\u2019invenzione o di una scoperta, in questo caso di un vaccino.", "Proprio come spiegato nel video, i due brevetti in questione sono stati registrati rispettivamente da Chiron Corporation nel 2006 e dal Pirbright Institute nel 2014.", "Chiron \u00e8 stata una multinazionale californiana, tra i pi\u00f9 grandi produttori di vaccini al mondo fino al 2006, anno in cui fu acquisita da Novartis, che si \u00e8 occupata di vendere i brevetti dei vaccini a Sgk.", "Il Pirbright Institute \u00e8 invece un centro di ricerca inglese dedito allo studio delle malattie infettive e finanziato sia dal governo inglese che dalla fondazione di Bill e Melinda Gates.", "I brevetti a cui si fa riferimento nel video non hanno per\u00f2 nulla a che vedere con dei presunti vaccini contro la Covid-19 (causata dal virus Sars-Cov-2), al tempo sconosciuto, ma si tratta di brevetti relativi alla Sars, causata dal virus Sars-Cov (o Sars-Cov-1).", "Questa informazione \u00e8 contenuta all\u2019interno degli stessi brevetti, liberamente accessibili.", "In entrambi i casi la dicitura riportata \u00e8 quella corrispondente al virus della Sars , la sindrome respiratoria acuta che ha generato l\u2019epidemia del 2003.", "Ricordiamo ancora una volta che ad oggi non esiste un vaccino contro il nuovo coronavirus (Sars-Cov-2), nonostante diversi prototipi stiano affrontando la fase sperimentale."], "category": "Notizia Falsa", "publish_date": "2020-05-13", "tags": ["#verabot", "bill e melinda foundation", "bill gates", "coronavirus", "coronavirus sars-cov-2", "covid-19"], "links": ["https://www.youtube.com/watch?v=W71QfUiNUbU&feature=share&app=desktop", "https://www.reuters.com/article/uk-factcheck-coronavirus-patent/false-claim-video-claims-covid-19-patent-has-existed-for-years-hinting-to-conspiracy-idUSKBN22M0SW", "https://facta.news/notizia-vera/2020/04/27/si-youtube-rimuovera-i-video-che-contraddicono-le-raccomandazioni-delloms/", "https://youtu.be/W71QfUiNUbU?t=3", "https://youtu.be/W71QfUiNUbU?t=63", "https://youtu.be/W71QfUiNUbU?t=108", "https://www.who.int/news-room/detail/27-04-2020-who-timeline---covid-19", "https://facta.news/notizia-falsa/2020/04/03/no-non-sappiamo-se-il-nuovo-coronavirus-sparira-col-caldo/", "https://www.who.int/emergencies/diseases/novel-coronavirus-2019/advice-for-public/myth-busters?gclid=CjwKCAjwkun1BRAIEiwA2mJRWU8ltqRMBm9aJbXvsx_Q5Grg7BDovtyB4D_Gc1R1xNl14vrvy_vNahoCJSQQAvD_BwE#sun", "https://www.cdc.gov/coronavirus/2019-ncov/faq.html#anchor_1584386215012", "https://facta.news/notizia-falsa/2020/03/27/no-non-e-stata-trovata-una-cura-al-nuovo-coronavirus-a-base-di-kiwi-e-compresse-cebion/", "https://www.huffpost.com/entry/coronavirus-conspiracy-theories-social-media_n_5e83d701c5b6a1bb764f6d3b?guccounter=1&guce_referrer=aHR0cHM6Ly93d3cuZ29vZ2xlLmNvbS8&guce_referrer_sig=AQAAAIEalnjEW27Grzs0zdTrIgoO5o_aGnk_8YK6Gu-PCMzvS3YKNS6X-lrSPMgAeU7uPc0Axh17feRLOilENE5EB8ORTrSYyj6K7-0B4GuQ1LjmwbSHWb1FtI2nTHuHcZRugIJ6NDQ3CyTIH0_Ucx09DjsAgftgu4WWcyOdk1R8Y0uQ", "https://pubchem.ncbi.nlm.nih.gov/patent/US2006257852", "https://patents.google.com/patent/EP3172319A1/en", "https://www.swissinfo.ch/ita/chiron-dice-s%C3%AC-a-novartis/5134348", "https://www.gov.uk/government/news/pioneering-new-facilities-to-protect-the-uk-from-viruses", "https://www.pirbright.ac.uk/news/2019/11/bill-melinda-gates-foundation-funds-development-pirbright%E2%80%99s-livestock-antibody-hub", "https://www.who.int/csr/sars/en/", "https://www.iss.it/coronavirus/-/asset_publisher/1SRKHcCJJQ7E/content/id/5319172?_com_liferay_asset_publisher_web_portlet_AssetPublisherPortlet_INSTANCE_1SRKHcCJJQ7E_redirect=https%3A%2F%2Fwww.iss.it%2Fcoronavirus%3Fp_p_id%3Dcom_liferay_asset_publisher_web_portlet_AssetPublisherPortlet_INSTANCE_1SRKHcCJJQ7E%26p_p_lifecycle%3D0%26p_p_state%3Dnormal%26p_p_mode%3Dview%26_com_liferay_asset_publisher_web_portlet_AssetPublisherPortlet_INSTANCE_1SRKHcCJJQ7E_cur%3D0%26p_r_p_resetCur%3Dfalse%26_com_liferay_asset_publisher_web_portlet_AssetPublisherPortlet_INSTANCE_1SRKHcCJJQ7E_assetEntryId%3D5319172", "http://www.salute.gov.it/portale/vaccinazioni/dettaglioNotizieVaccinazioni.jsp?lingua=italiano&menu=notizie&p=dalministero&id=4464"]}
{"url": "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "title": "No, indossare la mascherina non \u00e8 \u00abun lento inesorabile suicidio\u00bb", "content": ["Il 12 maggio la redazione di Facta ha ricevuto via WhatsApp molte segnalazioni di un\u2019immagine, diffusa attraverso l\u2019app di messaggistica, che mostra una mascherina azzurra di tipo chirurgico accompagnata da un breve testo.", "\u00abUn lento inesorabile suicidio\u00bb si legge a caratteri pi\u00f9 grandi, in rosso.", "Nella card \u00e8 poi presente a caratteri neri pi\u00f9 piccoli un\u2019altra parte di testo dove leggiamo che \u00abmettere la mascherina uccide lentamente chi la porta, perch\u00e9 si respira anche parte della propria aria espirata che \u00e8 ricca di anidride carbonica\u00bb, segue un invito a informarsi sui danni cui si pu\u00f2 andare incontro respirando con la mascherina \u00abper molte ore al giorno tutti i giorni\u00bb.", "In conclusione si legge poi che l\u2019ignoranza uccider\u00e0 pi\u00f9 del virus, soprattutto se l\u2019uso delle mascherine sar\u00e0 mantenuto obbligatorio nei luoghi di lavoro aperti al pubblico.", "Non viene specificato a che tipologia di mascherine ci si riferisca, se non a mezzo della foto che, come gi\u00e0 anticipato, ritrae una mascherina di tipo chirurgico.", "Nell\u2019immagine non viene inoltre precisato a quante ore di utilizzo si faccia riferimento, n\u00e9 se corrono questo rischio particolari categorie di persone quindi, in questa forma, questo implicito invito a boicottare l\u2019uso delle mascherine sembra essere rivolto indiscriminatamente a tutti i cittadini.", "Si tratta di informazioni fuorvianti e potenzialmente pericolose per la salute, in particolare in questo momento di emergenza sanitaria dovuto alla pandemia di Covid-19 .", "Se \u00e8 vero, in generale, che respirare un eccesso di anidride carbonica \u00e8 pericoloso per il nostro organismo, indossare una mascherina chirurgica, come quelle raccomandate ai cittadini in questo momento, non pone il grande pubblico a rischio di inalare anidride carbonica in quantit\u00e0 tossiche.", "\u00abLa CO2 (sigla che indica l\u2019anidride carbonica, n.d.r. ) nella maschera si accumuler\u00e0 lentamente nel tempo.", "Tuttavia, il livello di CO2 che si pu\u00f2 accumulare nella maschera \u00e8 perlopi\u00f9 tollerabile per le persone esposte ad essa\u00bb, ha spiegato lo scorso 5 maggio un rappresentante (di cui non viene riportato il nome) dei Centri statunitensi per il controllo e la prevenzione delle malattie (Cdc) ai colleghi di Reuters .", "\u00abPotresti avere un mal di testa, ma molto probabilmente non soffrire i sintomi che si osservano a livelli molto pi\u00f9 alti di CO2\u00bb.", "La mascherina, si legge nell\u2019intervento, potrebbe diventare scomoda, con la possibilit\u00e0 che la persona la rimuova ma, conclude l\u2019esperto, \u00ab\u00e8 improbabile che indossare una mascherina causi ipercapnia \u00bb, cos\u00ec si chiama la condizione dovuta all\u2019accumulo eccessivo di anidride carbonica.", "Aggiungiamo che la mascherina di tipo chirurgico, progettata per limitare la trasmissione degli agenti infettivi e che se usata correttamente pu\u00f2 ridurre il rischio che chi le indossa possa contagiare gli altri, deve rispettare precise norme tecniche per essere distribuita, a garanzia, oltre che dell\u2019efficacia, anche della sua sicurezza.", "Dell\u2019idea che i rischi siano molto bassi nel caso di mascherine in tessuto e di tipo chirurgico, che non sono fascianti per il viso, \u00e8 anche l\u2019epidemiologo Abrar Ahmad Chughtai della University of New South Wales (Sydney), consultato lo scorso 8 maggio da colleghi fact-checker statunitensi di Snopes.", "Non viene per\u00f2 escluso che alcune particolari categorie di cittadini possano correre dei rischi in seguito all\u2019uso di altre tipologie di mascherine.", "Ad esempio, chi soffre di disturbi respiratori preesistenti, potrebbe andare incontro a ulteriori problemi in seguito ad un uso prolungato delle maschere aderenti, i cosiddetti respiratori, o mascherine con valvola ( nome in codice: N95 ), quelle raccomandate ad alcune categorie di operatori sanitari.", "Tra questi disturbi respiratori Chughtai menziona, ad esempio, l\u2019asma e le patologie da ostruzione cronica a carico dei polmoni, precisando che il rischio di incorrere in ulteriori problemi diminuisce intervallando l\u2019impiego dei dispositivi di protezione.", "Per chi \u00e8 tenuto, come appunto alcune categorie di operatori sanitari, ad utilizzare le mascherine N95 , gli esperti dei Cdc, contattati da Snopes , hanno specificato che quando si supera l\u2019ora di impiego, nel caso si manifestassero mal di testa, affanno o confusione, \u00e8 sufficiente rimuovere la mascherina e respirare liberamente per alleviare la maggior parte dei disturbi."], "category": "Notizia Falsa", "publish_date": "2020-05-13", "tags": ["#verabot", "coronavirus", "covid-19", "covid19", "mascherine", "salute&benessere"], "links": ["http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4361", "https://facta.news/tag/covid19/", "https://www.cdc.gov/niosh/idlh/124389.html", "https://www.iss.it/en/primo-piano?p_p_id=com_liferay_portal_search_web_portlet_SearchPortlet&p_p_lifecycle=0&p_p_state=maximized&p_p_mode=view&_com_liferay_portal_search_web_portlet_SearchPortlet_mvcPath=%2Fview_content.jsp&_com_liferay_portal_search_web_portlet_SearchPortlet_redirect=https%3A%2F%2Fwww.iss.it%2Fen%2Fprimo-piano%3Fp_p_id%3Dcom_liferay_portal_search_web_portlet_SearchPortlet%26p_p_lifecycle%3D0%26p_p_state%3Dmaximized%26p_p_mode%3Dview%26_com_liferay_portal_search_web_portlet_SearchPortlet_redirect%3Dhttps%253A%252F%252Fwww.iss.it%252Fen%252Fprimo-piano%253Fp_p_id%253Dcom_liferay_portal_search_web_portlet_SearchPortlet%2526p_p_lifecycle%253D0%2526p_p_state%253Dnormal%2526p_p_mode%253Dview%26_com_liferay_portal_search_web_portlet_SearchPortlet_mvcPath%3D%252Fsearch.jsp%26_com_liferay_portal_search_web_portlet_SearchPortlet_keywords%3Dmascherine%2Bchirurgiche%26_com_liferay_portal_search_web_portlet_SearchPortlet_formDate%3D1589373078923%26_com_liferay_portal_search_web_portlet_SearchPortlet_scope%3Dthis-site&_com_liferay_portal_search_web_portlet_SearchPortlet_assetEntryId=5372584&_com_liferay_portal_search_web_portlet_SearchPortlet_type=content", "https://www.reuters.com/article/uk-factcheck-coronavirus-mask-hypercapni/partly-false-claim-continually-wearing-a-mask-causes-hypercapnia-idUSKBN22H2H1", "https://www.cdc.gov/", "https://www.humanitas.it/sintomi/ipercapnia", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4361", "https://www.fondazioneveronesi.it/magazine/articoli/lesperto-risponde/coronavirus-mascherine-e-guanti-istruzioni-per-un-uso-corretto?fbclid=IwAR0dQ9yHKLzdGkn4n0astfnQKN_JFzx8yDwnL3bVmiaswzG9g8bbOR1zA5M", "https://www.uni.com/index.php?option=com_content&view=article&id=9216:emergenza-covid-19-a-disposizione-le-norme-uni-per-combattere-il-contagio&catid=171&Itemid=2612", "https://research.unsw.edu.au/people/dr-abrar-ahmad-chughtai", "https://www.snopes.com/fact-check/masks-dangerous-health/", "https://www.fda.gov/medical-devices/personal-protective-equipment-infection-control/n95-respirators-and-surgical-masks-face-masks", "https://www.mayoclinic.org/diseases-conditions/copd/symptoms-causes/syc-20353679", "https://www.snopes.com/fact-check/masks-dangerous-health/"]}
{"url": "https://facta.news/immagine-modificata/2020/05/13/le-foto-di-condoleezza-rice-hillary-clinton-e-barack-obama-insieme-ad-osama-bin-laden-sono-false/", "title": "Le foto di Condoleezza Rice, Hillary Clinton e Barack Obama insieme ad Osama Bin Laden sono false", "content": ["Il 12 maggio su Facebook sono state pubblicate tre foto che mostrano le ex segretarie di Stato Usa, Condoleezza Rice e Hillary Clinton e il 44\u00b0 Presidente degli Stati Uniti Barack Obama insieme a Osama bin Laden, ex capo dell\u2019organizzazione terroristica Al Quaeda ucciso nel 2011.", "Questa notizia \u00e8 falsa.", "Le tre foto sono state in realt\u00e0 modificate.", "Andiamo con ordine.", "La foto con Condoleezza Rice \u00e8 in realt\u00e0 un fotomontaggio pubblicato come pesce di aprile nel 2007, all\u2019interno di un concorso sull\u2019uso di Photoshop lanciato dal sito FreakingNews.com , come si pu\u00f2 leggere qui .", "Anche la foto con Hillary Clinton \u00e8 un fotomontaggio, pubblicato nel 2007 all\u2019interno del contest lanciato dal sito FreakingNews.com .", "La foto originale \u00e8 stata scattata nel 2004 e mostra l\u2019ex candidata democratica alla presidenza americana stringere la mano al musicista indiano Shubhashish Mukherjee.", "Infine, anche nel caso di Barack Obama, si tratta di un fotomontaggio.", "L\u2019 immagine originale risale al 2005 e mostra l\u2019ex presidente americano a Honolulu (Hawaii) in compagnia dell\u2019avvocato Andre Wooten."], "category": "Immagine Modificata", "publish_date": "2020-05-13", "tags": ["barack obama", "condoleezza rice", "hillary clinton", "osama bin laden"], "links": ["https://www.facebook.com/photo.php?fbid=2888169974595349&set=a.1108904705855227&type=3&theater", "https://web.archive.org/web/20200107131847/http://www.freakingnews.com/April-Fools-Day-Pictures--1396.asp", "http://www.freakingnews.com/faq5.asp#7", "https://www.snopes.com/fact-check/condoleezza-and-osama/", "https://web.archive.org/web/20190803124540/http://www.freakingnews.com/Hillary-Clinton-for-President-Pictures--1303.asp", "https://www.swarmandal.com/AsiaInWashington.html", "https://www.politifact.com/factchecks/2019/nov/05/viral-image/image-hillary-clinton-and-osama-bin-laden-doctored/", "https://web.archive.org/web/20200107162226/http://www.attyandrewooten.com/23a.html", "https://www.facebook.com/photo.php?fbid=1098245221676&set=pb.1392990248.-2207520000..&type=3&theater"]}
{"url": "https://facta.news/fuori-contesto/2020/05/14/il-video-di-una-donna-che-prepara-del-cibo-toccando-i-contenitori-con-la-bocca-e-senza-guanti-non-centra-con-la-covid-19/", "title": "Il video di una donna che prepara del cibo toccando i contenitori con la bocca e senza guanti non c\u2019entra con la Covid-19", "content": ["Il 10 marzo su Facebook \u00e8 stato pubblicato un video in cui una donna \u2013 che indossa un camice bianco e un cappello simile a quello usato dagli chef \u2013 prepara da dietro ad un bancone delle singole porzioni di cibo.", "La donna, nell\u2019atto di separare dei contenitori di carta su cui poi viene posizionato del cibo precedentemente fritto, soffia direttamente sulle superfici dei contenitori, fa una leggera pressione con le labbra per dividerli e svolge questa operazione indossando i guanti su una sola mano.", "Le immagini sono accompagnate da un commento in cui si sostiene che la scena si sarebbe verificata in Africa durante l\u2019epidemia da Covid-19 e, quindi, si allude ad un mancato rispetto delle misure igienico sanitarie.", "Lo stesso video accompagnato da un messaggio in cui si faceva riferimento all\u2019inutilit\u00e0 di lavarsi e disinfettarsi le mani se poi \u00abqueste cose accadono nel proprio ristorante preferito\u00bb, \u00e8 stato pubblicato su Twitter in lingua inglese .", "Questa notizia \u00e8 falsa.", "Il video \u00e8 reale ma non riguarda in alcun modo l\u2019emergenza sanitaria legata al diffondersi del nuovo coronavirus Sars-Cov-2.", "Le immagini risalgono al 2015 e mostrano una dipendente della catena brasiliana di supermercati Angeloni .", "Nel 2017, l\u2019azienda aveva rilasciato un comunicato in cui spiegava che la donna era una propria dipendente e che, come mostra effettivamente il video, non stava rispettando le norme sanitarie interne."], "category": "Fuori Contesto", "publish_date": "2020-05-14", "tags": ["#verabot", "coronavirus sars-cov-2", "covid-19"], "links": ["http://www.freezepage.com/1589460736XYQPTFBVLG", "https://twitter.com/SirHenryKau/status/1239451949541527554", "https://www.facebook.com/watch/?v=776320685828012", "https://www.angeloni.com.br/grupoangeloni/historia?idioma=it", "http://www.blogangeloni.com.br/sem-categoria/nota-de-esclarecimento-2/"]}
{"url": "https://facta.news/notizia-falsa/2020/05/14/non-e-vero-che-la-polizia-ha-dichiarato-che-scendera-in-piazza-contro-il-governo/", "title": "Non \u00e8 vero che la Polizia ha dichiarato che scender\u00e0 in piazza \u00abcontro il governo\u00bb", "content": ["(Articolo aggiornato alle 19:20 del 14 maggio 2020) Il 13 maggio la redazione di Facta ha ricevuto via WhatsApp numerose richieste di verifica di un video , circolato sull\u2019app di messaggistica e pubblicato il 12 maggio sul canale YouTube di un utente privato ed esistente da ottobre 2016, dal titolo \u00abPolizia contro il Governo: \u201cse continuer\u00e0 cos\u00ec scenderemo in piazza anche noi\u201d\u00bb.", "Sotto al video, su YouTube, \u00e8 riportata una breve descrizione: \u00abecco il messaggio apparso sulla pagina Fb di Noi poliziotti per sempre , gruppo con 500 mila iscritti, molti appartenenti alle Forze dell\u2019Ordine: \u201cConte abbiamo giurato di difendere questo paese, non siamo cani da guardia\u201d\u00bb.", "Il filmato, della durata di 2 minuti e 21 secondi, mostra dall\u2019inizio alla fine il testo di un lungo post pubblicato originariamente in data 10 maggio su una pagina Facebook dal nome \u201c Noi Poliziotti Per Sempre \u201d che, anticipiamo, non \u00e8 un profilo social ufficiale del corpo di Polizia.", "Il video ha, oltre al testo, anche una scritta in colore giallo in sovrimpressione che recita: \u00abil messaggio della Polizia contro il Governo.", "Leggete e diffondete.", "Pronti a manifestare con i cittadini\u00bb e, come sottofondo audio, l\u2019Inno di Mameli.", "Sia nel video su YouTube (che al 14 maggio conta quasi 80.000 visualizzazioni) che nel post su Facebook (pi\u00f9 di 3.550 condivisioni e oltre 1.750 like) al termine del lungo scritto si legge: \u00ablo Staff di Poliziotti.it\u00bb.", "\u00c8 su questo sito che, infatti, ritroviamo il testo originale, pubblicato il 3 maggio 2020 con il titolo \u00abCongiunti di uno Stato etico?", "No, grazie!\u00bb.", "Ci\u00f2 che si legge (il testo \u00e8 lo stesso in tutti e tre i casi: video, post su Facebook e sito) \u00e8 un\u2019accusa verso le istituzioni da parte di un autore che rimane anonimo e di cui si evince solo che \u00abchi scrive non \u00e8 una #GiaccaBlu di primo pelo\u00bb, ad alludere al fatto che si tratti di una persona con una lunga esperienza nel corpo di Polizia.", "L\u2019accusa \u00e8 legata in particolare al fatto di ritrovarsi in quanto poliziotti \u00abin una situazione in cui siamo (stati) trasformati in una quasi milizia, costretti a persegui(ta)re i nostri concittadini non appena osano mettere il naso fuori dalla loro abitazione \u2013 si legge, \u2013 a \u201cchiedergli\u201d di certificare la legittimit\u00e0 dei loro movimenti e decidere se sono plausibili o meno, da ultimo persino a valutare se e quali sono i loro congiunti!\u00bb.", "Questa notizia non trova alcun riscontro ufficiale, contiene diverse imprecisioni ed \u00e8 fuorviante.", "Non c\u2019\u00e8 infatti alcuna comunicazione ufficiale da parte della Polizia di Stato a riguardo.\u00a0N\u00e9 sul sito istituzionale , n\u00e9 sulle ufficiali pagine Facebook , Twitter , YouTube e Instagram si trova infatti il testo in questione o sono espressi concetti di questo tipo.", "La redazione di Facta ha contattato via email l\u2019ufficio stampa della Polizia di Stato per ulteriori chiarimenti: \u00abn\u00e9 il sito n\u00e9 tantomeno i contenuti sono riconducibili alla Polizia di Stato \u2013 la risposta che abbiamo ricevuto alle 19:00 del 14 maggio dal Dipartimento della Pubblica Sicurezza, a chiarire ogni dubbio \u2013 Al riguardo sono stati immediatamente disposti accertamenti dalla Polizia Postale al fine di identificare gli autori.", "Qualora le esternazioni fossero ascrivibili a poliziotti, questi ultimi saranno passibili di sanzioni disciplinari\u00bb.", "Dal momento che non si tratta di una comunicazione ufficiale, chi sono gli autori?", "Abbiamo approfondito e cercato di fare chiarezza su siti internet, profili social e canali YouTube utilizzati per diffondere il messaggio che ci \u00e8 stato segnalato.", "Il sito Poliziotti.it , che per primo ha riportato il testo, riporta in ogni pagina in alto a destra la dicitura: \u00abSito non istituzionale nato nel 2001\u00bb.", "A scanso di equivoci, nella sezione \u00abChi siamo\u00bb si legge che si tratta di un \u00ab portale non istituzionale e asindacale\u00bb.", "In merito agli autori dei testi dei contenuti pubblicati sul sito, nella stessa sezione \u00e8 precisato che lo staff \u00e8 composto da \u00abappartenenti e cittadini simpatizzanti\u00bb.", "Lo stesso vale per la pagina Facebook \u201cNoi Poliziotti Per Sempre\u201d che conta s\u00ec una community di oltre 580.000 utenti ma che, si evince dalla sezione informazioni, non \u00e8 un account ufficiale delle Forze dell\u2019Ordine.", "La pagina \u00e8 stata creata nel 2009, si legge , \u00abper poliziotti in servizio e in quiescenza e per tutti i simpatizzanti (\u2026) anche non appartenenti alle forze di polizia \u2013 inoltre, va avanti la descrizione \u2013\u00a0 gli admin. a parte i fondatori-amministratori, possono essere anche i fan che dimostrano l\u2019attaccamento alla pagina, nonch\u00e9 la capacit\u00e0 di relazionarsi con gli altri fan\u00bb.", "Pur non essendo una pagina ufficiale, l\u2019immagine del profilo usata, il cosiddetto Stemma Araldico , \u00e8 lo stesso dell\u2019 account della Polizia di Stato , aspetto che rischia di trarre in inganno circa l\u2019ufficialit\u00e0 o meno dell\u2019account.", "Precisiamo poi che la pagina Facebook \u201cNoi Poliziotti Per Sempre\u201d non \u00e8 la \u201cfacciata\u201d social del sito Poliziotti.it, che sul social ha un altro account .", "Il canale YouTube dal quale proviene il video oggetto di segnalazione \u00e8 invece di un utente privato .", "Facciamo notare che chi ha pubblicato il video sul canale, ma anche chi lo ha realizzato, ha riportato delle inesattezze rispetto al contenuto della pagina Facebook e del sito citati, distorcendone in parte il significato: ci sono delle aggiunte, per intenderci, non presenti nel testo originale che vengono virgolettate come citazioni, senza per\u00f2 che sia possibile risalire all\u2019attribuzione.", "In particolare, riscontriamo che la frase \u00abse continuer\u00e0 cos\u00ec scenderemo in piazza anche noi\u00bb non \u00e8 scritta in alcun punto del testo , come invece farebbe intendere il titolo del video su YouTube, dove questa \u00e8 stata riportata nella forma di una citazione diretta.", "Lo stesso vale per la frase \u00abConte abbiamo giurato di difendere questo paese, non siamo cani da guardia\u00bb, riportata nel sottotitolo ma di fatto non presente nel testo.", "N\u00e9 viene fatto esplicito riferimento, nel testo, al fatto che la \u00abPolizia\u00bb come istituzione sia \u00abcontro il Governo\u00bb, come invece scritto in sovrimpressione e nel titolo del video in esame."], "category": "Notizia Falsa", "publish_date": "2020-05-14", "tags": ["#verabot", "coronavirus", "covid-19", "covid19", "polizia di stato"], "links": ["https://donotlink.it/RKJXY", "https://donotlink.it/Q9aek", "https://m.facebook.com/noipoliziottipersempre/?__tn__=C-R", "https://donotlink.it/ow1YQ", "https://www.poliziadistato.it", "https://www.facebook.com/poliziadistato.it/", "https://twitter.com/poliziadistato", "https://www.youtube.com/user/poliziadistato/videos", "https://www.instagram.com/poliziadistato_officialpage/", "https://www.poliziotti.it/chi-siamo/", "https://www.facebook.com/noipoliziottipersempre/community/", "https://www.facebook.com/pg/noipoliziottipersempre/about/?ref=page_internal", "https://www.poliziadistato.it/articolo/lo-stemma-araldico", "https://www.facebook.com/poliziadistato.it/photos/a.341659092646538/1491712090974560/?type=1&theater", "https://www.facebook.com/groups/47716787036/", "https://donotlink.it/jA76N", "https://donotlink.it/3jkR4"]}
{"url": "https://facta.news/notizia-satirica/2020/05/18/no-la-foto-di-una-balena-enorme-con-il-suo-cucciolo-sotto-il-ponte-di-messina-non-e-vera/", "title": "No, la foto di una \u00abbalena enorme con il suo cucciolo\u00bb sotto il ponte di Messina non \u00e8 vera", "content": ["Luned\u00ec 18 maggio la redazione di Facta ha ricevuto una segnalazione via WhatsApp che chiedeva di verificare un\u2019immagine, circolata su Facebook , che nella didascalia viene descritta come la foto di una \u00abbalena enorme con il suo cucciolo mentre passa sotto il ponte di Messina\u00bb.", "Si tratta di un\u2019immagine modificata, gi\u00e0 circolata a luglio 2019 e utilizzata come contenuto satirico.", "La struttura architettonica ritratta nell\u2019immagine non \u00e8 il ponte di Messina \u2013 mai costruito e gi\u00e0 in passato oggetto di contenuti ironici \u2013 ma il nuovo ponte Samuel De Champlain , inaugurato il 24 giugno 2019 a Montreal, in Canada, che ha sostituito l\u2019omonimo ponte costruito 57 anni prima, deterioratosi per il frequente utilizzo di sale antighiaccio.", "L\u2019immagine delle balene che passano sotto il ponte \u00e8 in ogni caso frutto di un fotomontaggio, ottenuta grazie all\u2019utilizzo di questa foto non coperta da copyright.", "A spiegarlo \u00e8 lo stesso autore, @umutrecberart, che su Instagram ha raccontato il procedimento di creazione della sua opera, poi diventata virale."], "category": "Notizia Satirica", "publish_date": "2020-05-18", "tags": ["balena", "ponte messina"], "links": ["https://www.facebook.com/photo.php?fbid=10219287127882235&set=a.2231520320778&type=3", "https://facta.news/notizia-satirica/2020/04/20/no-non-ci-sono-degli-incoscienti-che-corrono-sul-ponte-di-messina/", "https://www.cbc.ca/news/canada/montreal/samuel-de-champlain-bridge-opening-day-montreal-1.5185680", "https://pixabay.com/it/photos/vacca-balena-vitello-mare-ocean-79863/", "https://www.instagram.com/p/B0oIdePI66k/"]}
{"url": "https://facta.news/notizia-vecchia/2020/05/18/la-notizia-dellattacco-contro-i-militari-italiani-a-mogadiscio-e-del-2019/", "title": "La notizia dell\u2019attacco contro i militari italiani a Mogadiscio \u00e8 del 2019", "content": ["Il 14 maggio su Facebook \u00e8 stato pubblicato un post in cui si legge che in Somalia ci sarebbe stato un attacco contro i militari italiani che si trovano a Mogadiscio.", "I militari sarebbero rimasti \u00abillesi\u00bb nonostante l\u2019esplosione di una bomba abbia colpito \u00abun convoglio militare su cui viaggiavano\u00bb.", "Si legge, poi: \u00abcome riferisce il sito locale Garowe, nell\u2019attacco, rivendicato dal gruppo militante Al-Shabaab, ha perso la vita una persona mentre altre due sono rimaste ferite.", "La deflagrazione \u00e8 avvenuta vicino all\u2019accademia militare Jaalle Siyad della capitale somala\u00bb.", "La notizia dell\u2019attacco \u00e8 vera ma risale a un anno fa ed \u00e8 stata recentemente pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il post Facebook oggetto della nostra analisi \u00e8 in realt\u00e0 un copia e incolla di parte di una articolo pubblicato il 30 settembre 2019 da TgCom24 , come si pu\u00f2 verificare qui .", "All\u2019epoca, la notizia dell\u2019attacco ai militari italiani era stata rilanciata da diverse testate nazionali ( qui , qui , qui e qui ).", "Lo stesso articolo del sito Garowe , citato nel post pubblicato su Facebook, \u00e8 stato originariamente pubblicato il 30 settembre 2019 ."], "category": "Notizia Vecchia", "publish_date": "2020-05-18", "tags": ["al shabaab", "mogadiscio", "soldati italiani", "somalia"], "links": ["https://www.facebook.com/paolo.spagnoli.1088/posts/820626301761416", "https://www.tgcom24.mediaset.it/mondo/somalia-attacco-contro-militari-italiani-a-mogadiscio-illesi_3234888-201902a.shtml", "https://www.ansa.it/sito/notizie/mondo/2019/09/30/somalia-media-attacco-contro-convoglio-italiano_e6228afb-f5d8-4c29-8149-cbcf2edfe5c7.html", "https://www.ilmessaggero.it/mondo/mogadiscio_attacco_bomba_italiani_militari_oggi_news_ultime_notizie-4767143.html", "https://www.ilgiornale.it/news/mondo/attacco-contro-convoglio-militare-italiano-somalia-illesi-i-1760711.html", "https://tg24.sky.it/mondo/2019/09/30/somalia-attacco-convoglio-italiano", "https://www.garoweonline.com/en/news/somalia/al-shabab-launches-attack-on-us-military-base-in-somalia"]}
{"url": "https://facta.news/notizia-vera/2020/05/14/e-vero-che-gli-studenti-potranno-essere-bocciati-alla-fine-dellanno-scolastico-2019-2020/", "title": "\u00c8 vero che gli studenti potranno essere bocciati alla fine dell\u2019anno scolastico 2019/2020", "content": ["Gioved\u00ec 14 maggio la redazione di Facta ha ricevuto una segnalazione che chiedeva di verificare la notizia , pubblicata dal quotidiano online Open e circolata su WhatsApp, secondo cui la bocciatura sarebbe possibile per l\u2019anno scolastico 2019/2020 (segnato dall\u2019introduzione delle lezioni in videoconferenza, a causa dell\u2019emergenza Covid-19) \u00abse lo studente \u00e8 troppo carente\u00bb, contrariamente alle informazioni circolate a partire da fine marzo, quando alcune indiscrezioni giornalistiche ipotizzavano una \u00abpromozione per tutti\u00bb Si tratta di una notizia \u00e8 vera.", "Ad annunciarlo \u00e8 stata la ministra dell\u2019Istruzione Lucia Azzolina, che nel corso di un\u2019audizione tenutasi il 13 maggio in Commissione Cultura della Camera dei Deputati ha spiegato (dal minuto 34:50) che \u00abla valutazione degli studenti in questo anno scolastico avverr\u00e0 sulla base di quanto effettivamente svolto\u00bb e che nonostante gli alunni possano essere ammessi alla classe successiva anche in presenza di \u00abvoti inferiori a 6 decimi\u00bb in una o pi\u00f9 discipline, \u00abresta ferma la possibilit\u00e0 di non ammettere all\u2019anno successivo studentesse e studenti con un quadro carente fin dal primo periodo scolastico\u00bb.", "Le regole, insomma, restano quelle del periodo precedente all\u2019emergenza Covid-19, con le singole insufficienze che non pregiudicano l\u2019ammissione all\u2019anno successivo.", "Ammissione che invece pu\u00f2 essere inficiata solo dal giudizio complessivo del corpo docente.", "\u00c8 confermata inoltre la possibilit\u00e0 di predisporre un \u00abpiano individuale di recupero\u00bb per gli alunni che presentano insufficienze, cos\u00ec da recuperare \u00abnella prima met\u00e0 di settembre\u00bb le nozioni non apprese nel corso di quest\u2019anno scolastico.", "Si tratta della promozione \u00abcon debito formativo\u00bb, strumento presente nel regolamento scolastico anche prima del Covid-19.", "Tutte le misure relative allo svolgimento dell\u2019anno scolastico 2019/2020 sono contenute nel cosiddetto decreto scuola, pubblicato sotto forma di decreto-legge il 9 aprile e che dovr\u00e0 essere convertito in legge entro l\u20198 giugno 2020."], "category": "Notizia Vera", "publish_date": "2020-05-14", "tags": ["bocciature", "coronavirus", "coronavirus sars-cov-2", "covid-19", "lezioni", "scuola"], "links": ["https://www.open.online/2020/05/13/coronavirus-scuola-ministra-azzolina-bocciatura-possibile-se-lo-studente-e-troppo-carente/", "https://rep.repubblica.it/pwa/generale/2020/03/31/news/nessuno_sara_bocciato_e_per_la_maturita_solo_un_maxi_colloquio-252823920/", "https://www.camera.it/leg18/1132?shadow_primapagina=10538", "https://www.miur.gov.it/web/guest/-/scuola-pronte-le-ordinanze-su-esami-di-stato-e-valutazione-i-documenti-inviati-ieri-al-consiglio-superiore-della-pubblica-istruzione-per-il-parere-che", "https://www.gazzettaufficiale.it/eli/id/2020/04/08/20G00042/sg"]}
{"url": "https://facta.news/notizia-falsa/2020/05/13/non-e-corretto-dire-che-i-prodotti-usati-dai-parrucchieri-eliminano-il-coronavirus/", "title": "Non \u00e8 corretto dire che i prodotti usati dai parrucchieri \u00abeliminano\u00bb il coronavirus", "content": ["Mercoled\u00ec 13 maggio la redazione di Facta ha ricevuto alcune segnalazioni che chiedevano di verificare le informazioni contenute in un\u2019immagine, circolata su Facebook a partire dal 18 aprile 2020, secondo cui alcuni prodotti per parrucchieri eliminerebbero il nuovo coronavirus Sars-Cov-2.", "Secondo l\u2019autore dell\u2019immagine, \u00ablo shampoo elimina il virus, l\u2019acqua ossigenata distrugge il virus, l\u2019alta temperatura del phon distrugge il virus\u00bb.", "La tesi del messaggio, dunque, \u00e8 che \u00abi parrucchieri ti fanno sentire bella e ti alzano le difese immunitarie, non dovrebbero mai aver chiuso\u00bb.", "Le informazioni riportate nell\u2019immagine sono fuorvianti.", "Andiamo con ordine.", "La notizia secondo cui lo shampoo eliminerebbe il virus deriva dalla credenza che vede i capelli umani come veicolo di contagio da Covid-19.", "Tale affermazione \u00e8 stata smentita dall\u2019Istituto superiore di sanit\u00e0, che sul suo sito spiega: \u00abCon il rispetto della distanza di almeno un metro dalle altre persone \u00e8 poco plausibile che i nostri vestiti, o noi stessi, possano essere contaminati da virus in una quantit\u00e0 rilevante\u00bb.", "\u00c8 dunque poco plausibile che i capelli trasportino il virus Sars-Cov-2, ma non \u00e8 un\u2019ipotesi che gli esperti escludono completamente, dal momento che il virus pu\u00f2 sopravvivere \u00abalcune ore\u00bb sulle superfici e che le ricerche sul tema non sono ancora arrivate a fornire risultati esaustivi.", "Non esiste poi al momento nessuna prova che gli shampoo \u201celiminino\u201d il virus presente sulle superfici, ma come ha spiegato il 28 marzo 2020 a Vanity Fair il dottor Fabio Rinaldi, specialista in dermatologia e direttore del laboratorio di ricerca HMap di Giuliani , gli \u00abshampoo con prebiotici o probiotici\u00bb controllano il microbiota del cuoio capelluto, che ha \u00abla funzione di respingere e controllare l\u2019accesso di elementi patogeni\u00bb.", "Quanto all\u2019acqua ossigenata, il riferimento \u00e8 al perossido di idrogeno contenuto nella maggior parte delle tinture per capelli.", "Il composto chimico \u00e8 utilizzato in tutte le \u201cricette\u201d artigianali per creare disinfettanti in grado di disattivare il virus Sars-Cov-2 sulle superfici esterne (come quella proposta dal Centro nazionale delle ricerche) ma per essere efficace deve essere diluito in un preparato contenente alcol denaturato e candeggina.", "Prodotti che sconsigliamo di utilizzare sul cuoio capelluto.", "L\u2019immagine, infine, ripropone il tema delle alte temperature come mezzo per disattivare il Sars-Cov-2.", "Come spiegato in un report del Center for disease control and prevention (Cdc) \u2013 l\u2019agenzia per il controllo delle malattie infettive del governo americano \u2013 datato 12 maggio 2020, la comunit\u00e0 scientifica non \u00e8 oggi ancora in grado di stabilire quale sia la temperatura in grado di rendere il virus inattivo.", "Non ha dunque fondamento scientifico l\u2019ipotesi secondo cui il phon sia in grado di \u00abdistruggere\u00bb il virus.", "La chiusura di centri estetici e parrucchieri \u00e8 stata istituita dal dpcm dell\u201911 marzo 2020 (e confermata da quello del 26 aprile ) vista la difficolt\u00e0 di rispettare all\u2019interno di questi esercizi commerciali le misure di distanziamento sociale nel corso dei trattamenti estetici.", "Le attivit\u00e0 in questione potranno ripartire dal prossimo luned\u00ec 18 maggio (dopo il via libera del governo toccher\u00e0 alle singole regioni decidere), ma solo rispettando le linee guida pubblicate da Inail e Istituto superiore di sanit\u00e0, che tra le altre cose impongono postazioni a distanza di due metri, visiere per il personale e obbligo di sanificazione dei locali."], "category": "Notizia Falsa", "publish_date": "2020-05-13", "tags": ["#verabot", "coronavirus", "covid-19", "covid19", "mascherine", "salute&benessere"], "links": ["https://www.facebook.com/immagine.piu/photos/lo-shampoo-elimina-il-virus-lacqua-ossigenata-distrugge-il-virus-lalta-temperatu/2980538565343995/", "https://www.iss.it/coronavirus/-/asset_publisher/1SRKHcCJJQ7E/content/id/5319332", "http://www.salute.gov.it/portale/malattieInfettive/dettaglioFaqMalattieInfettive.jsp?lingua=italiano&id=228#:~:text=Le%20informazioni%20preliminari%20suggeriscono%20che,(Fonte%3A%20ISS)", "https://www.vanityfair.it/beauty/capelli/2020/03/28/coronavirus-contagio-capelli-vero-e-falso", "https://www.studiorinaldi.com/", "https://www.cnr.it/sites/default/files/public/media/rassegna_stampa/20200304_AdnKronos_DisinfettanteCovid19.pdf", "https://www.cdc.gov/coronavirus/2019-ncov/faq.html#anchor_1584386215012", "http://www.governo.it/it/articolo/coronavirus-conte-firma-il-dpcm-11-marzo-2020/14299", "https://www.gazzettaufficiale.it/eli/id/2020/04/27/20A02352/sg", "https://www.inail.it/cs/internet/comunicazione/sala-stampa/comunicati-stampa/com-stampa-documento-tecnico-parrucchieri-covid-19.html"]}
{"url": "https://facta.news/notizia-vera/2020/05/18/si-la-svezia-ha-ritirato-una-partita-di-carote-provenienti-dallitalia-a-causa-dellelevata-concentrazione-di-pesticidi/", "title": "S\u00ec, la Svezia ha ritirato una partita di carote provenienti dall\u2019Italia a causa dell\u2019elevata concentrazione di pesticidi", "content": ["Luned\u00ec 18 maggio la redazione di Facta ha ricevuto una segnalazione via WhatsApp che chiedeva di verificare una notizia , circolata sull\u2019app di messaggistica istantanea, dal titolo: \u00abAllerta per le carote italiane tossiche: contengono un pesticida pericoloso\u00bb.", "Secondo l\u2019articolo, pubblicato il 15 maggio 2020 dal portale MeteoWeb , il sistema comunitario di allerta rapida per gli alimenti e i mangimi ( Rasff ) avrebbe diramato una notifica per segnalare \u00abla presenza, in concentrazione elevata, di residui dell\u2019insetticida \u201cOxamyl\u201d in una partita di carote\u00bb vendute in Svezia, ma provenienti dall\u2019Italia.", "Si tratta di una notizia vera.", "La notifica \u00e8 la numero 2020.2038 del 14 maggio 2020 ed \u00e8 liberamente consultabile tramite il portale Rasff , istituito dalla Commissione europea per favorire lo scambio di informazioni tra le principali autorit\u00e0 alimentari degli Stati membri.", "Il sito web rappresenta un database utile a trasmettere i dati relativi ai controlli alimentari, effettuati a campione alla frontiera o nei prodotti gi\u00e0 immessi sul mercato.", "La segnalazione fa riferimento a una partita di carote (di cui non si conosce l\u2019esatta quantit\u00e0) testata nei laboratori svedesi lo scorso 6 maggio, in cui \u00e8 stata riscontrata una concentrazione fuori scala (0,18 mg/kg anzich\u00e9 0,01 mg/kg, limite per frutta e ortaggi fissato dall\u2019Unione europea) di Oxamyl , un prodotto fitosanitario utilizzato per uccidere gli insetti.", "Secondo l\u2019Autorit\u00e0 europea per la sicurezza alimentare (Efsa) la tossicit\u00e0 dell\u2019Oxamyl \u00e8 particolarmente alta e se assunta \u2013 oralmente o per inalazione \u2013 in quantit\u00e0 superiore a 0,01 mg/kg risulta dannosa per l\u2019uomo.", "Il portale Rasff non contiene al momento altre informazioni a riguardo, che saranno aggiunte nella sezione follow-up dopo ulteriori e pi\u00f9 esaustive indagini."], "category": "Notizia Vera", "publish_date": "2020-05-18", "tags": ["agricoltura", "ambiente", "calamit\u00e0 naturali", "cavallette", "sardegna"], "links": ["http://www.meteoweb.eu/2020/05/carote-italiane-tossiche-pesticida/1434274/", "http://www.salute.gov.it/portale/temi/p2_6.jsp?id=1146&area=sicurezzaAlimentare&menu=sistema", "https://webgate.ec.europa.eu/rasff-window/portal/?event=searchForm&cleanSearch=1", "https://ec.europa.eu/food/safety/rasff_en", "http://www.salute.gov.it/resources/static/ministero/usmaf/Polizia_Sanitaria_aprile_2010/Lena_RASFF.pdf#page=41", "https://eur-lex.europa.eu/legal-content/en/TXT/?uri=CELEX%3A32006L0059", "http://www.fitosanitari.salute.gov.it/fitosanitariwsWeb_new/FitosanitariServlet?ACTION=cercaSostanza&FROM=0&TO=49&PROVENIENZA=LISTA&SOST=438,", "https://efsa.onlinelibrary.wiley.com/doi/pdf/10.2903/j.efsa.2005.26r#pag=2", "http://www.salute.gov.it/resources/static/ministero/usmaf/Polizia_Sanitaria_aprile_2010/Lena_RASFF.pdf#page=42"]}
{"url": "https://facta.news/notizia-falsa/2020/05/19/silvia-romano-non-e-tornata-in-italia-indossando-lorologio-di-cartier-tank-solo/", "title": "Silvia Romano non \u00e8 tornata in Italia indossando l\u2019orologio di Cartier \u00abTank Solo\u00bb", "content": ["Il 18 maggio su Facebook \u00e8 stata pubblicata un\u2019 immagine che mostra due foto: la prima immortala un momento del rientro in Italia di Silvia Romano, cooperante rapita in Kenya nel 2018 e rilasciata dopo circa un anno e mezzo.", "La seconda foto mostra invece un orologio Cartier \u00abTank Solo, modello grande, acciaio, pelle\u00bb.", "L\u2019immagine \u00e8 accompagnata da un commento di critica da parte di chi l\u2019ha pubblicata sui social network in cui si sostiene che Romano sarebbe scesa dall\u2019aereo con questo orologio al polso.", "Questa notizia \u00e8 falsa.", "Il modello di orologio \u201cTank Solo\u201d \u2013 in tutte le sue versioni disponibili (comprese quelle femminili ) \u2013 ha un quadrante rettangolare a sfondo bianco.", "L\u2019orologio indossato dalla cooperante ha s\u00ec un quadrante rettangolare, ma lo sfondo, al proprio interno, \u00e8 invece scuro, come si pu\u00f2 verificare qui .", "In un\u2019altra bufala di cui Facta si \u00e8 occupata, era stato falsamente sostenuto che Silvia Romano avesse al polso un Rolex Lady."], "category": "Notizia Falsa", "publish_date": "2020-05-19", "tags": ["cartier tank solo", "orologio", "silvia romano"], "links": ["https://www.facebook.com/photo.php?fbid=141930370742498&set=gm.3378611328946248&type=3&theater", "https://www.cartier.it/it/collezioni/orologi/tutti-gli-orologi/orologi-tank/orologi-tank-solo.html", "https://www.cartier.it/it/collezioni/orologi/orologi-da-donna/tank/tank-solo.html", "https://www.gettyimages.it/detail/fotografie-di-cronaca/italian-volunteer-aid-worker-silvia-costanza-fotografie-di-cronaca/1212451543?adppopup=true", "https://facta.news/notizia-falsa/2020/05/12/no-silvia-romano-non-e-tornata-in-italia-indossando-un-orologio-rolex-lady-in-oro-giallo/"]}
{"url": "https://facta.news/fuori-contesto/2020/05/19/il-video-che-riprende-gli-abitanti-di-lugano-senza-mascherina-e-vero-ma-non-dimostra-che-il-coronavirus-non-e-letale/", "title": "Il video che riprende gli abitanti di Lugano senza mascherina \u00e8 vero, ma non dimostra che il coronavirus non \u00e8 \u00abletale\u00bb", "content": ["Luned\u00ec 18 maggio la redazione di Facta ha ricevuto via WhatsApp diverse segnalazioni che chiedevano di verificare un video , pubblicato su YouTube e circolato sull\u2019app di messaggistica istantanea, dal titolo: \u00abLugano 15 maggio 2020.", "Conte raccontaci la verit\u00e0.", "Forse sei ancora in tempo\u00bb.", "Il filmato, lungo complessivamente 3 minuti e 45 secondi, mostra una panoramica del centro di Lugano ( minuto 0:24 ), in cui si vedono numerosi locali con tavoli all\u2019aperto e clienti privi di mascherina ( minuto 0:53 ).", "La tesi dell\u2019autore del video (di cui non \u00e8 nota l\u2019identit\u00e0, ma le cui riprese sono state pubblicate su YouTube dall\u2019account Morris San , che si descrive come \u00abun imprenditore di successo\u00bb) \u00e8 che le misure di sicurezza anti Covid-19 messe a punto dall\u2019Italia siano frutto di un atto di \u00abterrorismo mediatico\u00bb finalizzato a raggiungere \u00abobiettivi di natura economica e di predominio\u00bb ( minuto 0:41 ).", "Il virus non sarebbe insomma \u00abaffatto letale\u00bb ( minuto 3:19 ) e la controprova di ci\u00f2 sarebbe proprio nel comportamento dei cittadini svizzeri che non indossano mascherine e hanno \u00abpiena libert\u00e0 di movimento e di espressione\u00bb.", "Nonostante il video sia reale, le conclusioni tratte dall\u2019autore del filmato sono fuorvianti.", "Andiamo con ordine.", "Il video \u00e8 stato realmente girato il 15 maggio 2020, elemento che compare nel titolo del video e testimoniato dalla copia del Corriere del Ticino inquadrata al minuto 0:15 , e lo scenario \u00e8 effettivamente quello del centro di Lugano, come verificabile confrontando l\u2019entrata del locale al minuto 1:28 con le foto del Convivio, ristorante al centro di Lugan o. Allora perch\u00e9 gli abitanti si incontrano senza utilizzare la mascherina?", "L\u2019ordinanza pubblicata lo scorso 11 maggio dal ministero della Sanit\u00e0 svizzero non include alcuna raccomandazione circa l\u2019utilizzo di mascherine protettive, strumento che in Svizzera non viene considerato utile alla prevenzione.", "Questo aspetto \u00e8 sottolineato nelle Faq del ministero, che spiega : \u00abAlle persone sane non raccomandiamo di indossare la mascherina nello spazio pubblico, poich\u00e9 questa non le protegge sufficientemente da un contagio da coronavirus.", "L\u2019uso della mascherina, invece, pu\u00f2 evitare che una persona gi\u00e0 infetta ne contagi altre\u00bb.", "Un approccio distante da quello messo in atto sul territorio italiano dove la mascherina \u00e8 considerata un dispositivo di prevenzione ed \u00e8 obbligatoria anche all\u2019aperto, nel caso non fosse possibile mantenere la distanza di sicurezza (articolo 3 comma 2 del Dpcm 17 maggio) e in tutta la Lombardia, che nell\u2019ordinanza 547 del 17 maggio prescrive l\u2019obbligatoriet\u00e0 di indossare la mascherina all\u2019aperto.", "In Svizzera, la decisione non ha mancato di produrre un dibattito pubblico molto acceso.", "Nelle scorse settimane, infatti, contro il governo si \u00e8 scagliato il sindacato interprofessionale svizzero Unia , guidando la protesta dei lavoratori della catena di supermercati Migros , i cui dipendenti hanno scioperato per avere mascherine chirurgiche in dotazione.", "La posizione del governo svizzero \u00e8 molto simile a quella dell\u2019Oms , secondo cui \u00abnon esistono prove scientifiche circa il fatto che le mascherine proteggano le persone non infette\u00bb ed \u00e8 sostenuta da gran parte della comunit\u00e0 medica svizzera.", "Secondo Adriano Aguzzi , docente di neuropatologia all\u2019universit\u00e0 di Zurigo, l\u2019utilizzo di mascherine potrebbe addirittura rappresentare un pericolo, creando un finto senso di sicurezza.", "Le misure prese dal governo svizzero, in ogni caso, hanno anche ragioni pi\u00f9 pragmatiche.", "Gioved\u00ec 16 aprile il ministro della Sanit\u00e0 svizzero, Alain Berset, ha ammesso alla tv pubblica Srf che il Paese si \u00e8 fatto trovare impreparato dall\u2019emergenza Covid-19 e di non possedere le scorte che sarebbero necessarie per tutti i 26 cantoni.", "Dall\u2019inizio della pandemia, in Svizzera ci sono stati oltre 30mila casi confermati di Covid-19 e 1600 vittime.", "In conclusione, le immagini comparse nel video intitolato \u00abLugano 15 maggio 2020.", "Conte raccontaci la verit\u00e0.", "Forse sei ancora in tempo\u00bb sono reali e sono state effettivamente girate a Lugano il 15 maggio 2020.", "Non c\u2019\u00e8 per\u00f2 da stupirsi se le persone riprese non indossano la mascherina: il governo svizzero non considera infatti la mascherina un dispositivo in grado di prevenire il contagio da Sars-Cov-2 e per questo lo strumento non \u00e8 particolarmente utilizzato dagli abitanti nei luoghi pubblici.", "Non si tratta tuttavia di una diversa percezione dell\u2019emergenza Covid-19, come sostiene l\u2019autore del video, ma di un differente approccio alla prevenzione del fenomeno."], "category": "Fuori Contesto", "publish_date": "2020-05-19", "tags": ["#verabot", "covid-19", "covid19", "lugano", "mascherina", "svizzera"], "links": ["https://www.youtube.com/watch?v=-ieATrIU4Oo&feature=youtu.be", "https://youtu.be/-ieATrIU4Oo", "https://youtu.be/-ieATrIU4Oo?t=53", "https://youtu.be/-ieATrIU4Oo?t=41", "https://youtu.be/-ieATrIU4Oo?t=199", "https://youtu.be/-ieATrIU4Oo?t=15", "https://youtu.be/-ieATrIU4Oo?t=88", "https://convivio-lugano.ch/", "https://www.bag.admin.ch/bag/it/home/krankheiten/ausbrueche-epidemien-pandemien/aktuelle-ausbrueche-epidemien/novel-cov/massnahmen-des-bundes.html#-532185567", "https://www.bag.admin.ch/bag/it/home/krankheiten/ausbrueche-epidemien-pandemien/aktuelle-ausbrueche-epidemien/novel-cov/haeufig-gestellte-fragen.html#259782989", "http://www.governo.it/sites/new.governo.it/files/DPCM_20200517_txt.pdf#page=10", "https://www.regione.lombardia.it/wps/wcm/connect/53354e9a-a326-43b4-b6d7-6bf47e53f7f2/Ordinana+Regione+Lombardia+547+del+17+maggio+2020.pdf?MOD=AJPERES&CACHEID=ROOTWORKSPACE-53354e9a-a326-43b4-b6d7-6bf47e53f7f2-n8Ar6ek#page=3", "https://geneve.unia.ch/actualites/article/a/16734?cHash=9b93031de9676c81b7cb9f98cc93d629", "https://ticino.unia.ch/", "https://www.youtube.com/watch?v=Ded_AxFfJoQ&feature=emb_logo", "https://twitter.com/AguzziTemp/status/1246362043634126849?s=20", "https://www.srf.ch/news/schweiz/exit-strategie-des-bundesrats-zu-wenige-masken-ist-das-nicht-beschaemend-herr-berset", "https://www.bag.admin.ch/bag/it/home/krankheiten/ausbrueche-epidemien-pandemien/aktuelle-ausbrueche-epidemien/novel-cov/situation-schweiz-und-international.html#-1612780378"]}
{"url": "https://facta.news/immagine-modificata/2020/05/18/la-falsa-prima-pagina-de-le-parisien-su-vincenzo-de-luca-nuovo-re-ditalia/", "title": "La falsa prima pagina de Le Parisien su Vincenzo De Luca \u00abnuovo Re d\u2019Italia\u00bb", "content": ["Il 17 maggio su Facebook \u00e8 stata pubblicata l\u2019 immagine della prima pagina del quotidiano francese Le Parisien che, stando a quanto mostra l\u2019immagine, sembra essere stata dedicata al governatore della Campania Vincenzo De Luca.", "Nella copertina compare una foto di De Luca accompagnata da questo titolo: \u00ab Le noveau Roi d\u2019Italie \u00bb.", "L\u2019immagine \u00e8 accompagna da un commento aggiunto da chi l\u2019ha pubblicata su Facebook in cui si legge \u00abLe Parisien importante giornale francese ha incoronato Vincenzo de luca \u201cil nuovo re d\u2019 Italia\u201d\u00bb.", "Questa notizia \u00e8 falsa.", "L\u2019immagine \u00e8 in realt\u00e0 un fotomontaggio realizzato utilizzando la prima pagina de Le Parisien pubblicata il 16 maggio scorso, come si pu\u00f2 verificare qui .", "Inoltre, \u201cnuovo\u201d in francese si scrive nouveau e non noveau , come si legge erroneamente nella falsa prima pagina del quotidiano francese.", "Infine, lo stesso governatore della Campania ha condiviso l\u2019immagine sul proprio profilo Facebook specificando che si tratta di un falso ."], "category": "Immagine Modificata", "publish_date": "2020-05-18", "tags": ["#verabot", "le parisien", "vincenzo de luca"], "links": ["https://www.facebook.com/photo.php?fbid=650665562156136&set=a.111857306036967&type=3&theater", "https://www.epresse.fr/quotidien/le-parisien/paris/2020-05-16", "https://www.facebook.com/vincenzodeluca.it/photos/a.466535688256/10158068028738257/?type=3&theater"]}
{"url": "https://facta.news/notizia-falsa/2020/05/19/no-il-governo-conte-non-ha-sospeso-la-proprieta-privata-fino-al-31-luglio/", "title": "No, il governo Conte non ha sospeso \u00abla propriet\u00e0 privata fino al 31 luglio\u00bb", "content": ["Marted\u00ec 19 maggio la redazione di Facta ha ricevuto una segnalazione via WhatsApp che chiedeva di verificare una notizia , circolata su Facebook e sull\u2019app di messaggistica istantanea, dal titolo: \u00abGoverno sospende propriet\u00e0 privata fino al 31 luglio: \u201cOgni bene mobile e immobile potr\u00e0 essere requisito\u201d\u00bb.", "L\u2019articolo \u00e8 stato pubblicato il 19 marzo 2020 da Vox News , sito web recentemente finito nella lista dei \u00absiti di misinformazione sul Coronavirus\u00bb stilata da NewsGuard , e riferisce di un passaggio del decreto-legge 17 marzo 2020 (il cosiddetto decreto Cura Italia ) che secondo l\u2019articolo \u00abcon la scusa del coronavirus\u00bb conterrebbe misure per \u00abla requisizione di beni mobili e immobili degli italiani\u00bb.", "\u00abIn pratica, insieme alla libert\u00e0 di movimento, che per\u00f2 viene garantita ai clandestini, fino al 31 luglio \u00e8 sospesa di fatto la propriet\u00e0 privata\u00bb prosegue l\u2019articolo di Vox News , che conclude mettendo in guardia i lettori dalla \u00abminaccia\u00bb rappresentata dallo Stato e dall\u2019arbitrariet\u00e0 delle presunte requisizioni.", "Si tratta di una notizia falsa.", "Il riferimento \u00e8 ad un articolo realmente presente nel decreto-legge 17 marzo 2020 ( l\u2019articolo 6 ), i cui contenuti sono per\u00f2 riportati da Vox News in modo parziale e dunque fuorviante.", "Il passaggio riguardante \u00abla requisizione\u00bb \u00e8 presente al comma 1, per quanto riguarda i beni mobili, e al comma 7 per i beni immobili, che lo Stato potr\u00e0 utilizzare temporaneamente per destinarli ad utilizzo pubblico nel fronteggiare l\u2019emergenza Covid-19.", "Cerchiamo di fare per\u00f2 chiarezza.", "In entrambi i casi, non si tratta di \u00abun atto di arbitrio dello stato\u00bb, come riportato nell\u2019articolo pubblicato da Vox News , ma di una procedura giustificata dalla necessit\u00e0 \u00abdi fronteggiare l\u2019emergenza sanitaria\u00bb (questa parte di testo \u00e8 stata omessa nell\u2019articolo di Vox News ).", "La requisizione \u00e8 certamente una misura straordinaria e proprio per questo per essere attuata dovr\u00e0 essere giustificata da \u00abimprorogabili esigenze connesse all\u2019emergenza\u00bb (che nel caso degli immobili si traduce nell\u2019assenza di posti letto in strutture pubbliche dove trascorrere l\u2019isolamento).", "Nessuna \u00absospensione della propriet\u00e0 privata\u00bb, inoltre, dal momento che la requisizione riguarda la propriet\u00e0 solo nel caso di beni mobili (e quindi nel caso di \u00abpresidi sanitari e medico-chirurgici\u00bb, vale a dire mascherine e altri dispositivi di protezione), mentre per quanto riguarda gli immobili, lo Stato potr\u00e0 far valere la sola requisizione in uso per non pi\u00f9 di 6 mesi (la misura riguarda, tra l\u2019altro, le sole strutture alberghiere e di immobili \u00abaventi analoghe caratteristiche di idoneit\u00e0\u00bb).", "Ci\u00f2 vuol dire che in nessun caso lo Stato potr\u00e0 assumere la propriet\u00e0 di case o strutture alberghiere.", "Il comma 8 dell\u2019articolo 6, inoltre, stabilisce un\u2019indennit\u00e0 per la requisizione, che attinge da un fondo autorizzato per 150 milioni di euro (articolo 6, comma 10).", "In conclusione, l\u2019articolo 6 del decreto Cura Italia \u00e8 stato pensato per affrontare tempestivamente l\u2019emergenza Covid-19, attraverso il reperimento di mascherine (beni mobili) e strutture dove disporre isolamento dei contagiati (beni immobili).", "Non si tratta in nessun caso di un atto arbitrario, n\u00e9 di una sospensione della propriet\u00e0 privata, dal momento che gli immobili requisiti continueranno a essere propriet\u00e0 dei legittimi proprietari, ai quali sar\u00e0 corrisposta un\u2019indennit\u00e0.", "Come correttamente specificato dall\u2019articolo, la validit\u00e0 della misura cesser\u00e0 a partire dal 31 luglio 2020, termine nel quale si concluder\u00e0 lo stato d\u2019emergenza dichiarato con la delibera del Consiglio dei ministri datata 31 gennaio 2020."], "category": "Notizia Falsa", "publish_date": "2020-05-19", "tags": ["#verabot", "cartier tank solo", "orologio", "silvia romano"], "links": ["https://donotlink.it/Rwx5o", "https://www.facebook.com/groups/538992452927213/permalink/1540531509439964", "https://donotlink.it/KZjpa", "https://www.newsguardtech.com/coronavirus-misinformation-tracking-center/", "https://www.gazzettaufficiale.it/eli/id/2020/03/17/20G00034/sg", "https://www.gazzettaufficiale.it/showNewsDetail?id=2537&provenienza=home", "https://www.gazzettaufficiale.it/eli/id/2020/03/17/20G00034/sg", "https://www.gazzettaufficiale.it/eli/id/2020/02/01/20A00737/sg"]}
{"url": "https://facta.news/notizia-satirica/2020/05/19/lironico-protocollo-sugli-occhiali-da-sole-e-le-mascherine-del-comune-di-bugliano-che-non-esiste/", "title": "L\u2019ironico protocollo sugli occhiali da sole e le mascherine del Comune di Bugliano (che non esiste)", "content": ["Il 17 maggio su Facebook \u00e8 stata pubblicata un\u2019 immagine di un presunto protocollo datato 16 maggio 2020 e stilato dal Comune di Bugliano.", "Nel testo si legge che poich\u00e9 \u00ab\u00e8 necessario che tutti i cittadini siano riconoscibili da parte delle forze dell\u2019ordine\u00bb e che \u00abindossare la mascherina \u00e8 obbligatorio\u00bb, il sindaco avrebbe disposto il divieto, valido fino al 31 agosto 2020, di usare gli occhiali da sole quando si indossa la mascherina.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "Il Comune di Bugliano, infatti, non esiste .", "L\u2019immagine dell\u2019ordinanza proviene dalla pagina Facebook \u201cComune di Bugliano\u201d che pubblica contenuti ironici e satirici, come si pu\u00f2 verificare qui ."], "category": "Notizia Satirica", "publish_date": "2020-05-19", "tags": ["#verabot", "comune di bugliano", "mascherine", "occhiali da sole"], "links": ["https://www.facebook.com/photo.php?fbid=10156967810656761&set=a.10151333029296761&type=3&theater", "http://www.comuni-italiani.it/alfa/013.html", "https://www.ilmattino.it/societa/persone/bugliano_comune_twitter-4387219.html", "https://www.facebook.com/comunedibugliano/photos/a.2322129424774637/2683313811989528/?type=3&theater"]}
{"url": "https://facta.news/notizia-falsa/2020/05/19/non-e-vero-che-lonu-ha-lanciato-un-allarme-sulla-violazione-dei-diritti-umani-in-italia-durante-il-lockdown/", "title": "Non \u00e8 vero che l\u2019Onu ha lanciato un allarme sulla violazione dei diritti umani in Italia durante il lockdown", "content": ["Il 18 maggio su Facebook \u00e8 stata pubblicata un\u2019 immagine che mostra un articolo che riporta il seguente titolo: \u00abCoronavirus, l\u2019ONU lancia l\u2019allarme e chiede l\u2019intervento di Trump: \u201cIn Italia il governo ha violato i diritti umani\u201d\u00bb.", "L\u2019articolo in questione \u00e8 stato pubblicato dal sito Strettoweb.com il 17 maggio 2020.", "Nel testo si legge che l\u2019Organizzazione delle Nazioni Unite (Onu) avrebbe lanciato un allarme legato alla situazione in Italia viste le misure eccessive prese durante la fase di lockdown che hanno finito per ledere \u00abalcuni dei fondamentali diritti dell\u2019uomo\u00bb.", "La denuncia arriverebbe da un tweet dell\u2019\u00abambasciatrice per i diritti umani dell\u2019ONU,\u00a0Alicia Erazo\u00bb.", "Nel tweet in questione si leggerebbe: \u00abSOS Signor Presidente Trump: gravi violazioni dei diritti umani per il popolo italiano con la scusa del coronavirus da parte del governo.", "Alicia Erazo, Alto Commissario internazionale per i diritti umani del CIDHU, per l\u2019Europa, l\u2019Asia e l\u2019Oceania\u00bb.", "Questa notizia \u00e8 falsa.", "Andiamo con ordine.", "Alicia Erazo, dal suo profilo Twitter, ha realmente pubblicato un tweet lo scorso 15 maggio che riportava il testo citato nell\u2019articolo di Strettoweb.com , come si pu\u00f2 leggere qui .", "Erazo per\u00f2 non \u00e8 l\u2019ambasciatrice per i diritti umani dell\u2019Onu.", "Il ruolo di Alto Commissario per i diritti umani della Nazioni Unite \u00e8 infatti ricoperto da Ver\u00f3nica Michelle Bachelet, come si pu\u00f2 verificare qui .", "Erazo, invece, come chiarito da lei stessa sempre su Twitter il 18 maggio, ricopre la carica di Alto commissario internazionale dei diritti umani del Cidhu (Comisionado International Derechos Humanos, un\u2019organizzazione costituita in Ecuador a marzo 2020 ).", "Non \u00e8 in alcun modo un funzionario delle Nazioni Unite.", "\u00c8 quindi falso sostenere che l\u2019Onu abbia lanciato un allarmare al presidente degli Stati Uniti Donald Trump perch\u00e9 il governo italiano avrebbe violato i diritti umani.", "La denuncia \u00e8 partita dal funzionario di un\u2019altra organizzazione."], "category": "Notizia Falsa", "publish_date": "2020-05-19", "tags": ["#verabot", "alicia erazo", "covid-19", "donald trump", "onu"], "links": ["https://www.facebook.com/photo.php?fbid=10214528235354303&set=basw.AbrWiw7dgShmpY_ume_WjN_H00nfTYuXU1Y9FTTAt1-TruQzUMQH_HQBZVUzFlo5jIurPIQc2KvuQSVvxfyeN3U2MINt8Cdra4-dcRvzZjpz1XEaB-YMRbC2l_RUfvdM_5IOba7Oisqigq0JUeh6iOJtDkjt5GuOefcYLG8aX_vyiw.261739368570312.10214528235354303.2905711522985001.1842865865760627.710347662379244.10153347525228768.1363449913692955.2347113241999432.4525524274300&type=1&opaqueCursor=AbonbthEETHmYkXU4O6iUXFAPfilFiPx4PYYJqdZKfGLJgeUYlaeizpOjDNuTgRPMzpavQteNWPj5xdmwjOeuXu3MlL8tIfRZrt2oe9mKzZQgmMOTLmjcjzfpfBpEIe1Dq8Bor89TZMRxVa-lK1fvkDeQe-ypTCq8FV4pihZUky6V6Hfd07a3d5NE_eijbV-_-Ufsjp7rfMmYLe2_df53Zan4fv0CdlScGLZ_2YsuJZUms6FExMY5TRGT31aE28G8pKyNN3vrDpLiyGOcNgb-eAtg95tVUDXo5vIAGyUwMPeWcmyYmYKNWVJ1XaKqFIU9_dauEzqkDwqzm2oQoW9CUy5eutLyORNziU067vadlI12z39DeW_b6SRQzEW9yumUTKRtGF6CnmygKzrtlBj-OfL-itxVLHbmHCHoul8Plq6AsuBZ3knhPncUES8P5s4XSYIT2uv1lfJ3J3BT9LIRcu0oIcIqHxC__PesCKzhQZHEaq9WafgkWpmjma4ilfoYH_ooqFP4eVQlSGcfjkFp2aCD-2jzTV0f0FfKAdtcwSsS2te0NJiK_Dgmv1CuxN15ZJtW_48f1fbu3Plyvr6hH4A7c9ypfYdZ2siKvTd_ZJxervBW4iGlNLT89vS3tRiF5bhD0XRSW3NSuiEhhmn4K3zyA7lXAqgb9use0agpeYHJ2L5Zo9-31qtIhB4uGftnJRmkQegRAuvmUvdOyoKdZiyRmAvtCt2T6ww3M6zZIr1TJaHIg4g3AAy4C6tWKnFPH8&theater", "http://archive.is/d4FjY", "https://twitter.com/ALICIAERAZO/status/1261402304407715840?ref_src=twsrc%5Etfw%7Ctwcamp%5Etweetembed%7Ctwterm%5E1261402304407715840&ref_url=https%3A%2F%2Fwww.butac.it%2Flonu-e-la-situazione-italia%2F", "https://www.un.org/sg/en/content/profiles/ver%C3%B3nica-bachelet-jeria-0", "https://twitter.com/ALICIAERAZO/status/1262368887938654208", "https://www.cidhu.org/somos"]}
{"url": "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "title": "No, indossare la mascherina non provoca il cancro", "content": ["Il 21 maggio la redazione di Facta ha ricevuto via WhatsApp molte segnalazioni di un\u2019immagine, circolante attraverso l\u2019app di messaggistica, che ritrae Stefano Montanari, laureato in farmacia e a capo di un laboratorio di diagnostica privato, con indosso un camice bianco e che riporta in sovrimpressione, in forma di sua citazione (oltre che il suo nome) una frase in cui si legge che \u00abportare la mascherina e respirare la propria anidride carbonica provoca acidosi e quindi cancro\u00bb.", "Si tratta di una notizia falsa, priva di fondamento scientifico e anche potenzialmente pericolosa, soprattutto in questo periodo di emergenza sanitaria per l\u2019epidemia di Covid-19 .", "Come avevamo gi\u00e0 spiegato in un nostro articolo del 13 maggio in merito ad un\u2019altra bufala sulla pericolosit\u00e0 delle mascherine, dove queste erano descritte come mortali a lungo termine per i cittadini, gli esperti si sono gi\u00e0 espressi sul tema.", "In sintesi, se \u00e8 vero che respirare un eccesso di anidride carbonica \u00e8 pericoloso in generale per il nostro organismo, indossare una mascherina chirurgica o di tessuto, come quelle che vengono raccomandate ai cittadini nelle misure per il contenimento della Covid-19, non pone il grande pubblico a rischio di inalare anidride carbonica in quantit\u00e0 tossiche.", "Questo non esclude che chi soffre di patologie respiratorie preesistenti (come per esempio l\u2019asma e le patologie da ostruzione cronica a carico dei polmoni) possa andare incontro a rischi qualora usasse in modo prolungato maschere aderenti, come i respiratori con valvola ( nome in codice: N95 ), che sono per\u00f2 raccomandate solo ad alcune categorie di operatori sanitari.", "Per approfondire la questione anche in merito al rischio specifico di acidosi e di cancro, la redazione di Facta ha richiesto il parere degli esperti dell\u2019 Associazione Italia per la Ricerca contro il Cancro (Airc) , per la quale si \u00e8 espresso telefonicamente il professor Francesco Perrone , oncologo responsabile della Struttura complessa di sperimentazione clinica dell\u2019istituto Pascale di Napoli nonch\u00e9 ricercatore Airc .", "Alla domanda se respirare la propria anidride carbonica per l\u2019uso di una semplice mascherina possa davvero provocare il cancro, \u00abno \u2013 risponde Perrone \u2013 si tratta di un\u2019interpretazione del tutto irragionevole, e per almeno due motivi\u00bb.", "Il primo, ci spiega, \u00e8 che non esiste alcuna evidenza scientifica che indossare una mascherina possa produrre una acidosi respiratoria.", "\u00abLe mascherine, sia quelle pi\u00f9 semplici, che non sono a tenuta stagna, sia i respiratori con valvola, sono costruite in modo da garantire la respirabilit\u00e0, e cio\u00e8 il fatto di inspirare ossigeno ed espirare anidride carbonica \u2013 spiega il professore, che aggiunge \u2013 L\u2019idea che esista una forma cronica di disturbo legata alla mascherina \u00e8 frutto di fantasia: se cos\u00ec non fosse, starebbe male chiunque le indossa, mentre \u00e8 dimostrato dalla pratica che \u00e8 possibile indossarla per moltissime ore senza avere i sintomi dell\u2019acidosi respiratoria\u00bb.", "Di cosa parliamo, esattamente, quando parliamo di acidosi respiratoria?", "Si tratta, come riassume bene anche il portale del Ministero della Salute ( qui , per completezza, anche un riferimento internazionale), di una condizione che pu\u00f2 manifestarsi nel corpo umano come conseguenza di un\u2019insufficienza respiratoria, cio\u00e8 un\u2019incapacit\u00e0 del sistema respiratorio di assicurare un\u2019adeguata ossigenazione del sangue, di tipo grave, e in particolare i reni non riescono pi\u00f9 a tamponare (mettendo in circolo dei bicarbonati) l\u2019acidificazione del sangue dovuto a un eccesso di anidride carbonica.", "Si tratta, specifica il Ministero, di \u00abun\u2019emergenza medica\u00bb che si riscontra \u00abin patologie toraco-polmonari a carattere ostruttivo (forme gravi di broncopneumopatia cronica ostruttiva e di asma, enfisema , polmoniti), o restrittivo (forme avanzate di fibrosi polmonare e patologie che causano scarsa ventilazione polmonare come\u00a0 gravi deformit\u00e0 della gabbia toracica, malattie neuromuscolari, obesit\u00e0 grave, avvelenamenti/overdose di droghe o farmaci con depressione dei centri respiratori, danni cerebrali)\u00bb.", "Insomma: ci sono malattie e condizioni pregresse che possono provocarla, ma non ci sono dimostrazioni che il semplice uso di mascherine possa essere visto come una causa di acidosi respiratoria.", "Entrando nel merito della seconda parte dell\u2019affermazione, per Francesco Perrone, che si occupa di tumori da oltre 30 anni , \u00e8 del tutto infondato anche supporre che l\u2019acidosi respiratoria sia connessa all\u2019insorgenza del cancro: \u00abnon esiste alcuna dimostrazione in quel senso e non ha senso ipotizzarlo \u2013 commenta Perrone \u2013 si tratta di una condizione che non trova conferma n\u00e9 a livello teorico ma neppure storicamente.", "Basti pensare che i chirurghi, ma non solo, trascorrono molte ore della loro giornata indossando una mascherina: a questo punto dovremmo avere il cancro come malattia professionale dei chirurghi, cosa che non corrisponde al vero\u00bb.", "Questo perlomeno per fare chiarezza sul fronte dei contenuti.", "Sul fatto poi che Stefano Montanari abbia davvero esposto il suo pensiero in questa forma, online non troviamo il riscontro di queste esatte parole.", "Troviamo per\u00f2 un articolo del 15 maggio pubblicato sul sito oltre.tv che, sostenendo di riprendere un\u2019intervista pubblicata \u00abtempo fa\u00bb sul \u00abcanale YouTube di Byoblu [ inserito , ricordiamo, da NewsGuard tra i siti che hanno pubblicato informazioni false o fuorvianti sul coronavirus]\u00bb, ha riportato alcune affermazioni attribuibili a Montanari.", "L\u2019intervista originale di Byoblu , si legge su oltre.tv , non sarebbe pi\u00f9 disponibile in quanto Google l\u2019avrebbe oscurata.", "\u00abNon avendo una respirazione libera, con le mascherine davanti, l\u2019anidride carbonica rientra in circolo nel sangue e va a finire nelle cellule.", "Praticamente andiamo a fornire alle nostre cellule lo scarto di cui hanno cercato di liberarsi \u2013 avrebbe dichiarato Montanari \u2013 Questo porta ipercapnia, cio\u00e8 un accumulo di anidride carbonica nel sangue con conseguente acidosi.", "Una condizione di questo tipo \u00e8 l\u2019ideale per certe malattie, come quasi tutti i tipi di cancro\u00bb.", "Se la citazione \u00e8 stata riportata correttamente, potrebbe essere questa l\u2019origine del messaggio oggetto della nostra indagine.", "Anche sul sito meteoweb , gi\u00e0 in data 2 maggio ritroviamo un lungo virgolettato di Montanari che sottolinea la sua contrariet\u00e0 all\u2019uso delle mascherine durante l\u2019emergenza Covid e dove fa riferimento, anche se non specificamente al cancro, al presunto problema dell\u2019aumento dell\u2019anidride carbonica nel sangue."], "category": "Notizia Falsa", "publish_date": "2020-05-22", "tags": ["#verabot", "cancro", "coronavirus", "covid-19", "mascherine", "salute&benessere", "stefano montanari", "tumori"], "links": ["https://facta.news/tag/covid-19/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://www.cdc.gov/niosh/idlh/124389.html", "https://www.iss.it/en/primo-piano?p_p_id=com_liferay_portal_search_web_portlet_SearchPortlet&p_p_lifecycle=0&p_p_state=maximized&p_p_mode=view&_com_liferay_portal_search_web_portlet_SearchPortlet_mvcPath=%2Fview_content.jsp&_com_liferay_portal_search_web_portlet_SearchPortlet_redirect=https%3A%2F%2Fwww.iss.it%2Fen%2Fprimo-piano%3Fp_p_id%3Dcom_liferay_portal_search_web_portlet_SearchPortlet%26p_p_lifecycle%3D0%26p_p_state%3Dmaximized%26p_p_mode%3Dview%26_com_liferay_portal_search_web_portlet_SearchPortlet_redirect%3Dhttps%253A%252F%252Fwww.iss.it%252Fen%252Fprimo-piano%253Fp_p_id%253Dcom_liferay_portal_search_web_portlet_SearchPortlet%2526p_p_lifecycle%253D0%2526p_p_state%253Dnormal%2526p_p_mode%253Dview%26_com_liferay_portal_search_web_portlet_SearchPortlet_mvcPath%3D%252Fsearch.jsp%26_com_liferay_portal_search_web_portlet_SearchPortlet_keywords%3Dmascherine%2Bchirurgiche%26_com_liferay_portal_search_web_portlet_SearchPortlet_formDate%3D1589373078923%26_com_liferay_portal_search_web_portlet_SearchPortlet_scope%3Dthis-site&_com_liferay_portal_search_web_portlet_SearchPortlet_assetEntryId=5372584&_com_liferay_portal_search_web_portlet_SearchPortlet_type=content", "https://www.mayoclinic.org/diseases-conditions/copd/symptoms-causes/syc-20353679", "https://www.fda.gov/medical-devices/personal-protective-equipment-infection-control/n95-respirators-and-surgical-masks-face-masks", "https://www.airc.it/", "http://www.istitutotumori.na.it/IstitutoPascale/CCVV/CV_PerroneFrancesco.pdf", "https://newportal.istitutotumori.na.it/dipartimenti/dipartimento-di-ricerca-traslazionale-a-supporto-dei-percorsi-oncologici/sc-sperimentazioni-cliniche/", "https://www.airc.it/news/il-pascale-di-napoli-alla-testa-di-uno-studio-su-covid-19-0320", "http://www.salute.gov.it/portale/salute/p1_5.jsp?lingua=italiano&id=107&area=Malattie_dell_apparato_respiratorio", "https://www.sciencedirect.com/topics/medicine-and-dentistry/respiratory-acidosis", "https://www.humanitas.it/malattie/broncopneumopatia-cronica-ostruttiva-bpco", "http://www.salute.gov.it/portale/salute/p1_5.jsp?lingua=italiano&id=105&area=Malattie_dell_apparato_respiratorio", "https://www.humanitas.it/malattie/fibrosi-polmonare", "http://www.istitutotumori.na.it/IstitutoPascale/CCVV/CV_PerroneFrancesco.pdf", "https://donotlink.it/lO3O3", "https://www.newsguardtech.com/it/coronavirus-misinformation-tracking-center/", "https://donotlink.it/LAEZp"]}
{"url": "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "title": "No, il presidente del Madagascar non \u00e8 stato pagato dall\u2019Oms \u00abper avvelenare la cura\u00bb contro la Covid-19", "content": ["Gioved\u00ec 21 maggio la redazione di Facta ha ricevuto via WhatsApp una richiesta di verifica di un articolo dal titolo \u00abIl presidente del Madagascar: \u201cl\u2019OMS ha offerto 20 milioni di dollari per avvelenare la cura contro il Covid\u201d\u00bb pubblicato il 20 maggio 2020 sul blog La cruna dell\u2019ago , sito gestito da Cesare Sacchetti.", "Precisiamo che Sacchetti \u00e8 stato gi\u00e0 in diverse occasioni responsabile della diffusione di notizie che riguardavano il nuovo coronavirus Sars-Cov-2 e che si sono rivelate false.", "Qui , ad esempio, abbiamo analizzato un video in cui si sosteneva che l\u2019Ospedale Humanitas di Bergamo che a fine marzo sembrava avesse gi\u00e0 superato l\u2019emergenza Covid, mentre non era cos\u00ec.", "Qui , invece, abbiamo scritto di come Sacchetti avesse mal interpretato una circolare del Ministero della Salute sulle autopsie delle persone decedute durante l\u2019epidemia contribuendo in prima persona alla diffusione di una bufala.", "Anticipando che, anche in questo caso, la notizia riportata da Sacchetti \u00e8 falsa, vediamo di che cosa si tratta.", "Stando a quanto riportato nell\u2019articolo, il presidente del Madagascar Andry Rajoelina avrebbe \u00abaccusato l\u2019OMS di averlo cercato di corrompere con una tangente da 20 milioni di dollari\u00bb in cambio di \u00abuna manipolazione di una cura contro l\u2019agente patogeno a base di artemisia\u00bb.", "L\u2019artemisia sarebbe una pianta che viene utilizzata, \u00abcon discreti risultati\u00bb, contro la malaria e che alcuni medici del Madagascar avrebbero scoperto che la sua somministrazione risulterebbe efficace anche contro la Covid-19.", "Nell\u2019articolo si legge che Rajoelina avrebbe accusato dei \u00abrappresentanti europei dell\u2019OMS\u00bb di avergli \u00abofferto 20 milioni di dollari per mettere delle tossine in questo rimedio per uccidere i miei amici africani che lo useranno\u00bb.", "Il presidente avrebbe anche messo \u00abin guardia gli africani dal non sottoporsi al prossimo vaccino contro il coronavirus perch\u00e9 in grado di uccidere chi lo riceve\u00bb.", "La fonte della notizia sarebbe, come riportato dall\u2019articolo oggetto della segnalazione, \u00abil quotidiano africano Tanzania Perspective \u00bb.", "Come anticipato, questa notizia \u00e8 falsa.", "Andiamo con ordine.", "Andry Rajoelina \u00e8 realmente l\u2019attuale presidente del Madagascar ed \u00e8 anche vero, come annunciato su Twitter il 19 aprile 2020 da Rajoelina stesso, che nel Paese l\u2019artemisia \u00e8 una pianta utilizzata recentemente per creare una bevanda (denominata Covid Organics ) che, stando a quanto riportato da alcune autorit\u00e0 locali, sarebbe in grado di curare la Covid-19.", "Sul tema la comunit\u00e0 scientifica nutre per\u00f2 ancora dei forti dubbi non essendoci alcuna certezza sull\u2019effettiva efficacia della bevanda e, come dichiarato l\u20198 maggio scorso a Reuters da Matshidiso Moeti (a capo dell\u2019Oms in Africa), c\u2019\u00e8 il rischio che la popolazione sviluppi una una falsa percezione di immunit\u00e0 rispetto al nuovo coronavirus in seguito all\u2019ingestione di preparati a base di artemisia come la Covid Organics o al consumo della pianta stessa.", "A questo si aggiunge poi un altro aspetto: un eccessivo consumo della bevanda potrebbe provocare problemi di salute di vario tipo all\u2019intera popolazione e, in particolare, alle fasce pi\u00f9 giovani.", "Fatta chiarezza su questi primi due punti, passiamo al nodo centrale della segnalazione: davvero il presidente del Madagascar ha dichiarato di aver ricevuto pressioni dall\u2019Organizzazione mondiale della sanit\u00e0 e che gli \u00e8 stato proposto di accettare 20 milioni di dollari per avvelenare la bevanda?", "La risposta \u00e8 no. Come gi\u00e0 verificato il 15 maggio 2020 dai colleghi fact-checker di Afp in Francia e il 19 maggio dai colleghi africani di Africa Check , Rajoelina non ha mai rilasciato le dichiarazioni che gli vengono attribuite nell\u2019articolo pubblicato su La cruna dell\u2019ago circa la possibilit\u00e0 di ricevere dall\u2019Oms (o da altri) \u00ab20 milioni di dollari per avvelenare la cura\u00bb contro la Covid-19.", "Lo scorso 14 maggio Afp ha contattato l\u2019ufficio della presidenza del Madagascar che ha \u00abformalmente\u00bb negato le accuse.", "Il responsabile del gabinetto della presidenza ha inoltre sostenuto che da quando si \u00e8 iniziato a parlare della Covid Organics a base di artemisia\u00a0\u00abmolte parole sono state erroneamente attribuite a Andry Rajoelina\u00bb.", "Precisiamo poi come non ci sia traccia delle presunte dichiarazioni n\u00e9 sui profili social ufficiali del presidente (nonostante, online, sia particolarmente attivo ) n\u00e9 in alcun comunicato del governo.", "Stando a quanto riportato dall\u2019articolo in esame, la fonte della notizia sarebbe un articolo pubblicato il 14 maggio 2020 dal \u00abquotidiano africano Tanzania Perspective \u00bb.", "Qui si fa riferimento ad un\u2019intervista che risale all\u201911 maggio 2020 quando Rajoelina \u00e8 stato intervistato da due giornalisti di diverse emittenti radiofoniche in lingua francese ( France24 e Radio France Internationale ).", "Come dimostrano le trascrizioni dell\u2019intervista, Rajoelina non ha mai pronunciato le dichiarazioni che gli sono state successivamente attribuite da Tanzania Perspective .", "I colleghi fact-checker di Africa Check hanno precisato che non \u00e8 la prima volta che la testata riporta informazioni prive di fondamento."], "category": "Notizia Falsa", "publish_date": "2020-05-21", "tags": ["#verabot", "coronavirus sars-cov-2", "covid-19", "madagascar", "oms"], "links": ["https://donotlink.it/NLgGL", "https://facta.news/notizia-falsa/2020/04/29/non-e-vero-che-il-27-marzo-lospedale-humanitas-di-bergamo-aveva-superato-lemergenza-covid-19/", "https://facta.news/notizia-falsa/2020/05/12/non-e-vero-che-una-circolare-del-ministero-della-salute-vieta-le-autopsie-sui-morti-di-covid-19/", "https://www.britannica.com/biography/Andry-Rajoelina", "https://twitter.com/SE_Rajoelina/status/1251980427704893440?ref_src=twsrc%5Etfw%7Ctwcamp%5Etweetembed%7Ctwterm%5E1251980427704893440%7Ctwgr%5E&ref_url=https%3A%2F%2Fwww.ilpost.it%2F2020%2F05%2F04%2Fmadagascar-covid-organica-bibita-artemisia%2F", "https://www.humanitas.it/enciclopedia/integratori-alimentari/artemisia", "https://www.ansa.it/sito/notizie/speciali/2020/05/04/africa-il-presidente-tanzaniano-ordina-tonico-alle-erbe-dal-madagascar_41c1854a-46f6-4afe-9b94-ae752de2effc.html", "https://www.reuters.com/article/us-health-coronavirus-madagascar/madagascar-coronavirus-herbal-mix-draws-demand-from-across-africa-despite-who-misgivings-idUSKBN22K1HQ", "https://www.ilpost.it/2020/05/04/madagascar-covid-organica-bibita-artemisia/", "https://factuel.afp.com/non-le-president-malgache-na-jamais-dit-que-la-chine-et-les-etats-unis-lui-ont-propose-de-largent", "https://africacheck.org/fbcheck/no-madagascar-president-didnt-say-in-interview-that-who-offered-him-20m-to-poison-covid-19-remedy/", "https://twitter.com/SE_Rajoelina", "https://donotlink.it/NLgGL", "https://www.france24.com/en/africa/20200512-exclusive-madagascar-s-president-defends-controversial-homegrown-covid-19-cure", "https://africacheck.org/fbcheck/no-madagascar-president-didnt-say-in-interview-that-who-offered-him-20m-to-poison-covid-19-remedy/"]}
{"url": "https://facta.news/fuori-contesto/2020/05/21/il-video-della-polizia-di-odessa-che-si-rifiuta-di-agire-e-del-2014-e-quindi-non-centra-con-la-covid-19/", "title": "Il video della \u00abpolizia di Odessa che si rifiuta di agire\u00bb \u00e8 del 2014 e quindi non c\u2019entra con la Covid-19", "content": ["Il 13 aprile su Youtube \u00e8 stato pubblicato un video che mostra un gruppo di poliziotti in assetto antisommossa lasciare in strada i propri scudi e andarsene mentre delle persone in abiti civili assistono alla scena.", "Le immagini sono presentate con questo commento: \u00abLa polizia di Odessa si rifiuta di agire.", "La nostra polizia invece insegue i runner eroga multe !!!\u00bb.", "Il riferimento \u00e8 al lockdown in vigore in Italia dal 9 marzo al 4 maggio in cui sono stati imposti dei limiti alla libert\u00e0 di movimento su territorio nazionale.", "Questa \u00e8 una notizia fuorviante.", "Il video \u00e8 vero ma non \u00e8 stato girato nel 2020 durante la pandemia da Covid-19.", "Le immagini si riferiscono ad una scena verificatesi s\u00ec ad Odessa, in Ucraina, ma il 4 maggio 2014 durante delle violente proteste da parte dei manifestanti pro Russia in citt\u00e0."], "category": "Fuori Contesto", "publish_date": "2020-05-21", "tags": ["covid-19", "odessa", "polizia"], "links": ["https://www.youtube.com/watch?v=pUGxU-Z1ZX4&feature=youtu.be&fbclid=IwAR0tCdGz4xNktd3uVq5JFD8oaLTJKoE5Q5Jv1TOStQkq8jalBIqRXCOXohQ", "https://www.youtube.com/watch?v=9EPFvqBAzeY", "https://www.theguardian.com/world/2014/may/04/pro-russia-prisoners-released-militants-storm-odessa-police-headquarters", "https://www.bbc.com/news/world-europe-27276120"]}
{"url": "https://facta.news/notizia-vecchia/2020/05/21/la-notizia-del-passeggero-di-un-tram-accoltellato-a-roma-e-del-2019/", "title": "La notizia del passeggero di un tram accoltellato a Roma \u00e8 del 2019", "content": ["Il 19 maggio il sito Notizie 24 Ore ha pubblicato un articolo dal titolo \u00ab\u201cItaliano cattolico di m\u2026\u201d.", "E il marocchino lo accoltella: aggressione choc.", "Un poliziotto \u00e8 riuscito a bloccarlo\u00bb.", "Nel testo si legge che a Roma un uomo avrebbe accoltellato un passeggero sceso da un tram e nel mentre avrebbe urlato, secondo diversi testimoni, \u00abItaliano, cattolico di m\u2026\u00bb.", "Questa notizia risale ad un anno fa ed \u00e8 stata pubblicata recentemente senza un chiaro riferimento temporale che permetta al lettore di capire quando il fatto si \u00e8 realmente verificato.", "Notizie 24 Ore ha ripreso (senza specificarlo) parte di un articolo pubblicato da Il Giornale il 23 aprile 2019, come si pu\u00f2 verificare qui .", "All\u2019epoca la notizia era stata pubblicata da diverse testate nazionali ( qui , qui , qui , qui , qui e qui ).", "Lo scorso 8 gennaio l\u2019aggressore \u00e8 stato condannato in primo grado a 8 anni di carcere per tentato omicidio aggravato dall\u2019odio religioso."], "category": "Notizia Vecchia", "publish_date": "2020-05-21", "tags": ["coltello", "roma", "tram"], "links": ["http://archive.is/IKlKn", "https://www.ilgiornale.it/news/roma/cristiano-italiano-m-e-marocchino-accoltella-aggressione-1683369.html", "https://roma.repubblica.it/cronaca/2019/04/23/news/roma_-224683156/", "https://www.agi.it/cronaca/marocchino_accoltella_uomo_a_roma-5374706/news/2019-04-23/", "https://www.ilmessaggero.it/roma/news/marocchino_accoltella_crocifisso_termini_oggi_ultime_notizie-4446860.html", "https://roma.corriere.it/notizie/cronaca/19_aprile_23/roma-termini-accoltella-uomo-col-crocifisso-salvini-alza-sicurezza-35a3ace4-65ae-11e9-8d28-170002d143ad_preview.shtml?reason=unauthenticated&cat=1&cid=Pmfg-4O_&pids=FR&credits=1&origin=https%3A%2F%2Froma.corriere.it%2Fnotizie%2Fcronaca%2F19_aprile_23%2Froma-termini-accoltella-uomo-col-crocifisso-salvini-alza-sicurezza-35a3ace4-65ae-11e9-8d28-170002d143ad.shtml", "https://www.ilfattoquotidiano.it/2019/04/23/roma-lite-tra-due-clochard-in-stazione-accoltellato-perche-aveva-crocifisso-salvini-scrive-a-prefetti-m5s-non-basta/5129089/", "https://www.ansa.it/sito/notizie/cronaca/2019/04/23/lite-clochard-colpito-per-crocifisso_5e6fe7f5-4633-4a25-bdfb-b591b8ff7729.html", "https://roma.corriere.it/notizie/cronaca/20_gennaio_08/dorso-roma-pag-5-aprecentrocorriere-web-roma-a26c47a8-3184-11ea-a175-d97603799814.shtml?refresh_ce-cp"]}
{"url": "https://facta.news/notizia-falsa/2020/05/19/no-i-vaccini-di-bill-gates-non-hanno-provocato-la-paralisi-di-496mila-bambini-in-india/", "title": "No, i vaccini \u00abdi Bill Gates\u00bb non hanno provocato la paralisi di 496mila bambini in India", "content": ["Marted\u00ec 19 maggio la redazione di Facta ha ricevuto diverse segnalazioni via WhatsApp che chiedevano di verificare l\u2019informazione, contenuta in un\u2019immagine circolata su Facebook, secondo cui \u00abla vaccinazione di Bill Gates\u00bb avrebbe provocato la paralisi di 496mila bambini in India tra il 2000 e il 2017.", "Come visto in un recente articolo pubblicato dai colleghi di Pagella Politica , si tratta di una notizia falsa, parte di in una teoria del complotto sostenuta da gruppi contrari alla vaccinazione obbligatoria e da Robert F. Kennedy Jr. , nipote dell\u2019ex presidente John F. Kennedy e tra i principali finanziatori di pubblicit\u00e0 antivaccinista su Facebook.", "Ma andiamo con ordine.", "A partire dall\u2019anno 2000, la Bill & Melinda Gates Foundation ha realmente finanziato una campagna per eliminare la poliomielite in India, raggiungendo \u2013 secondo questo rapporto dell\u2019Organizzazione mondiale della sanit\u00e0 \u2013 l\u2019obiettivo nel marzo 2014.", "Sempre secondo l\u2019Oms, inoltre, tra le reazioni avverse del vaccino ci sarebbe l\u2019insorgenza di poliomielite paralitica (la paralisi cui si fa riferimento nell\u2019immagine circolata su Facebook), una forma grave di poliomielite che pu\u00f2 condurre alla paralisi di un arto o \u2013 nella sua forma pi\u00f9 grave \u2013 di tutto il corpo.", "Tale complicanza, tuttavia, \u00e8 giudicata piuttosto poco frequente dall\u2019Oms (1 caso ogni 2,7 milioni di dosi) e infatti il numero di 496mila casi, citato nell\u2019immagine, appare privo di fondamento, non trovando conferma in alcun rapporto ufficiale.", "I dati pi\u00f9 ufficiali arrivano ancora una volta dall\u2019Oms e riferiscono di appena 17 casi di poliomielite paralitica derivata da vaccino tra il 2000 e il 2017 in India, a fronte di decine di milioni di bambini vaccinati ogni anno.", "Il dato dei \u00ab496mila bambini\u00bb colpiti da paralisi, come ricostruito dal progetto di fact-checking Lead Stories , potrebbe derivare da uno studio del 2018, che ha riscontrato 491mila bambini affetti da paralisi tra il 2000 e il 2017.", "Come specificato dagli stessi autori, per\u00f2, si tratta di una mera correlazione e di non causalit\u00e0: non esiste insomma alcun dato che colleghi le paralisi alla campagna di vaccinazione.", "A partire dal mese di febbraio 2017, il ministero della Salute indiano ha estromesso la fondazione dei Gates dalla guida del programma di immunizzazione contro la polio, ma la denuncia contenuta nell\u2019immagine non c\u2019entra.", "La preoccupazione del governo indiano riguardava invece l\u2019eccessiva influenza di un consulente straniero ed \u00e8 stata sintetizzata dalla dichiarazione rilasciata il 10 febbraio 2017 dal Ministro della Salute indiano, Jagat Prakash Nadda , secondo cui \u00abnessun consulente deve rimpiazzare in modo permanente un funzionario pubblico\u00bb.", "Sembra insomma che la scelta non sia legata a motivi sanitari, n\u00e9 al macrotema della vaccinazione in India, ma a questioni meramente politiche"], "category": "Notizia Falsa", "publish_date": "2020-05-19", "tags": ["#verabot", "bill e melinda foundation", "bill gates", "india", "poliomielite", "vaccini"], "links": ["https://www.facebook.com/photo.php?fbid=1107355569626381&set=a.181232818905332&type=3&theater", "https://pagellapolitica.it/blog/show/685/il-fact-checking-del-discorso-di-cunial-alla-camera", "https://archive.fo/AUx82", "https://www.theguardian.com/technology/2019/nov/13/majority-antivaxx-vaccine-ads-facebook-funded-by-two-organizations-study", "https://www.gatesfoundation.org/Media-Center/Press-Releases/2000/09/Support-for-VaccinePreventable-Diseases", "https://www.who.int/southeastasia/news/detail/27-03-2019-marking-five-years-of-polio-free-certification-who-south-east-asia-region-uses-polio-legacy-to-enhance-overall-immunization", "https://www.epicentro.iss.it/vaccini/ReazioniAvverseIPV", "https://www.who.int/immunization/diseases/poliomyelitis/endgame_objective2/oral_polio_vaccine/VAPPandcVDPVFactSheet-Feb2015.pdf", "https://extranet.who.int/polis/public/CaseCount.aspx", "https://www.who.int/southeastasia/news/detail/27-03-2019-marking-five-years-of-polio-free-certification-who-south-east-asia-region-uses-polio-legacy-to-enhance-overall-immunization", "https://leadstories.com/hoax-alert/2020/04/Fact-Check-496,000-children-in-India-WERE-NOT-paralyzed-from-Bill-Gates-polio-vaccine-from-2000-2017.html", "https://www.ncbi.nlm.nih.gov/pmc/articles/PMC6121585/", "https://www.nytimes.com/2017/04/20/world/asia/india-health-nonprofit-gates-foundation.html", "https://www.corriere.it/esteri/17_febbraio_12/india-ringrazia-ripudia-bill-gates-4aa885ae-f0a0-11e6-811e-b69571ccd9d9.shtml"]}
{"url": "https://facta.news/fuori-contesto/2020/05/22/la-protesta-del-personale-sanitario-in-belgio-non-e-contro-la-truffa-del-covid/", "title": "La protesta del personale sanitario in Belgio non \u00e8 \u00abcontro la truffa del Covid\u00bb", "content": ["Il 17 maggio su Youtube \u00e8 stato pubblicato un video che mostra un\u2019auto nera passare in mezzo a due file di persone voltate di spalle.", "Tutte le persone indossano camici e tute protettive rendendo quindi evidente che si tratta di personale medico.", "Il titolo del video \u00e8: \u00abBelgio tutto l\u2019ospedale contro la truffa del Covid\u00bb.", "Questa \u00e8 una notizia fuorviante.", "Il video \u00e8 reale ma non mostra il personale di un ospedale in Belgio \u00abcontro la truffa\u00bb della Covid-19.", "La contestazione di medici e infermieri dell\u2019ospedale Saint Pierre di Bruxelles (Belgio) si \u00e8 svolta il 17 maggio 2020 ed era rivolta alla premier\u00a0Sophie Wilmes \u2013 che si trovata dentro l\u2019auto nera per un visita ufficiale all\u2019ospedale \u2013 per via della gestione governativa dell\u2019emergenza coronavirus\u00a0nel Paese."], "category": "Fuori Contesto", "publish_date": "2020-05-22", "tags": ["belgio", "covid-19"], "links": ["https://www.youtube.com/watch?v=Qvs6P2k-Yf0&feature=youtu.be&fbclid=IwAR3gQbc75TylYw6oIpdm-2Mq1TTmKYhWamBxZZk7RLtKYlVgjeZHPZaKDtc", "https://www.agi.it/estero/news/2020-05-17/video-protesta-medici-infermieri-belgio-contro-premier-8639907/"]}
{"url": "https://facta.news/fuori-contesto/2020/05/22/si-gli-esperti-scelti-dal-governo-hanno-un-h-index-relativamente-basso-ma-cio-non-intacca-necessariamente-la-loro-autorevolezza/", "title": "S\u00ec, gli esperti \u00abscelti dal governo\u00bb hanno un H-index relativamente basso, ma ci\u00f2 non intacca necessariamente la loro autorevolezza", "content": ["Gioved\u00ec 21 maggio la redazione di Facta ha ricevuto via WhatsApp una segnalazione che chiedeva di verificare una notizia, circolata sull\u2019app di messaggistica istantanea, dal titolo: \u00abGli esperti scelti dal governo?", "Ultimi nella classifica mondiale della comunit\u00e0 scientifica\u00bb.", "L\u2019articolo in questione \u00e8 stato pubblicato il 2 maggio 2020 dal sito web business.it e riprende la tesi formulata dal giornalista Franco Bechis in un altro articolo , pubblicato il 1 maggio 2020 su Il Tempo e titolato \u00abBurioni, Pregliasco e Brusaferro.", "Gli esperti pi\u00f9 scarsi del mondo\u00bb.", "La tesi di entrambi gli articoli si basa su un criterio chiamato H-index, un parametro utilizzato dal database di letteratura peer-reviewed Scopus , che Bechis descrive erroneamente come \u00abun punteggio\u00bb che valuta \u00abil prestigio e l\u2019attendibilit\u00e0 di tutti gli scienziati\u00bb.", "Secondo Bechis, \u00abi virologi che hanno imposto la chiusura dell\u2019Italia\u00bb avrebbero un H-index \u2013 che ha una numerazione da 1 ad infinito \u2013 molto basso ( 33 per l\u2019epidemiologo Pier Luigi Lopalco, 40 per il consulente del ministero della Salute Walter Ricciardi, 22 per il presidente dell\u2019Istituto superiore di sanit\u00e0 Silvio Brusaferro, 26 per Roberto Burioni), soprattutto se confrontato con \u00abil punteggio pi\u00f9 alto al mondo\u00bb, quello del consulente scientifico della Casa Bianca Anthony Fauci ( 174 ).", "I numeri riportati negli articoli di Business e Il Tempo sono corretti ma per essere compresi hanno bisogno di contesto.", "L\u2019H-Index (o Indice H) \u00e8 un parametro ideato dal fisico Jorge Hirsch e si basa sul numero di pubblicazioni scientifiche di un autore in ambito accademico e dal numero di volte che quella pubblicazione \u00e8 stata citata in altri lavori.", "Un H-index di 1 richieder\u00e0 una pubblicazione e una sola citazione, mentre per ottenere un punteggio di 2 sar\u00e0 necessario pubblicare due lavori e il secondo dovr\u00e0 essere menzionato almeno due volte.", "Non si tratta di un criterio di valutazione, ma di un indice utile a comprendere l\u2019impatto di un ricercatore sulla comunit\u00e0 scientifica.", "Tale indice, inoltre, risente di numerosi problemi strutturali, dal momento che tiene conto anche delle autocitazioni (quindi lo stesso autore pu\u00f2 citare se stesso in lavori diversi), delle apparizioni in veste di co-autore (metodo spesso utilizzato per aumentare l\u2019indice H, pur dando un contributo marginale alla ricerca) e delle citazioni negative.", "Un articolo, infatti, pu\u00f2 essere citato per essere confutato e per questo l\u2019h-index di Andrew Wakefield (autore della ricerca sulla correlazione tra vaccini e autismo nel 1998, poi ritirata dal Lancet) \u00e8 di 45 , mentre quello di Enrico Fermi \u00e8 di 28 .", "L\u2019h-index, insomma, non misura l\u2019autorevolezza di uno scienziato, n\u00e9 le conoscenze possedute in un determinato campo, ma la sua prolificit\u00e0 e l\u2019impatto che (nel bene o nel male) ha avuto sulla comunit\u00e0 scientifica di riferimento.", "Per questo motivo, pur partendo da dati corretti, l\u2019affermazione di Franco Bechis secondo cui quelli italiani sarebbero \u00abgli esperti pi\u00f9 scarsi del mondo\u00bb \u00e8 sostanzialmente inesatta."], "category": "Fuori Contesto", "publish_date": "2020-05-22", "tags": ["#verabot", "bechis", "burioni", "covid-19", "h-index", "il tempo", "lopalco", "peer review", "ricciardi"], "links": ["https://www.business.it/esperti-italiani-ultimi-classifica/?cn-reloaded=1", "https://www.iltempo.it/a-fil-di-spada/2020/05/01/gallery/roberto-burioni-fabrizio-pregliasco-silvio-brusaferro-maria-rita-gismondo-esperti-italiani-coronavirus-bocciati-con-voti-bassissimi-da-comunita-scientifica-mondiale-scopus-governo-dpcm-giuseppe-conte-migliore-scienziato-alberto-mantovani-humanitas-1322200/", "http://scopus.com/home.uri", "https://www.scopus.com/authid/detail.uri?authorId=23992957700", "https://www.scopus.com/authid/detail.uri?authorId=22836118300", "https://www.scopus.com/authid/detail.uri?authorId=6701512954", "https://www.scopus.com/authid/detail.uri?authorId=7004828273", "https://www.scopus.com/authid/detail.uri?authorId=35392031000", "https://www.sba.unifi.it/upload/biomedica/recupero-h-index.pdf", "https://www.ilsole24ore.com/art/boom-auto-citazioni-studio-denuncia-doping-ricerca-italiana-ACnIPdj", "https://www.researchgate.net/publication/28807523_The_pure_h-index_Calculating_an_author's_h-index_by_taking_co-authors_into_account", "https://www.thelancet.com/journals/lancet/article/PIIS0140-6736(97)11096-0/fulltext", "https://www.scopus.com/authid/detail.uri?authorId=7101892622", "https://www.scopus.com/authid/detail.uri?authorId=22987968700"]}
{"url": "https://facta.news/notizia-vera/2020/05/22/si-la-notizia-del-tasso-di-mortalita-per-coronavirus-piu-alto-al-mondo-in-svezia-e-vera/", "title": "S\u00ec, la notizia del \u00abtasso di mortalit\u00e0 per Coronavirus pi\u00f9 alto al mondo\u00bb in Svezia \u00e8 vera", "content": ["Venerd\u00ec 22 maggio la redazione di Facta ha ricevuto via WhatsApp una segnalazione che chiedeva di verificare una notizia, ripresa nelle ore successive dalle principali testate giornalistiche italiane, secondo cui la Svezia avrebbe raggiunto \u00abil tasso di mortalit\u00e0 pi\u00f9 alto al mondo\u00bb per quanto riguarda i decessi da Covid-19.", "Si tratta di una notizia vera, pubblicata originariamente dal quotidiano inglese Financial Times il 20 maggio 2020 e rilevata nelle stesse ore anche dal blog di statistiche Our World in Data , gestito da ricercatori dell\u2019universit\u00e0 di Oxford .", "Il dato non riguarda il numero di morti assoluti (che alla data del 22 maggio 2020 vede gli Stati Uniti al primo posto, con 95mila vittime), ma il numero di decessi in relazione alla popolazione.", "Secondo il Financial Times , che ha creato un contatore statistico aggiornato giornalmente con dati provenienti dallo European Centre for Disease Prevention (agenzia indipendente dell\u2019Unione Europea che si occupa di coordinare le politiche dei Paesi membri sul tema delle malattie infettive), confrontando i decessi di ogni Paese a 61 giorni dal momento in cui \u00e8 stato superato 0,1 morti ogni milione di abitanti, la Svezia ha fatto peggio di ogni altra nazione al mondo, con 6,4 morti al giorno ogni milione di persone (contro i 6,2 del Regno Unito, i 5,5 dell\u2019Italia e i 4 della Spagna).", "Non si tratta di una rilevazione giornaliera, ma della media mobile settimanale.", "Il dato ha suscitato particolare interesse, dal momento che la Svezia \u2013 in controtendenza con il resto d\u2019Europa \u2013 non ha adottato misure restrittive sugli spostamento dei cittadini, tenendo al contempo aperte scuole e negozi.", "La decisione \u00e8 stata giustificata dal governo con l\u2019esigenza di evitare danni al sistema economico svedese.", "Secondo gli ultimi dati, in ogni caso, ci\u00f2 non \u00e8 bastato a salvare l\u2019economia svedese e il 30 aprile il governo ha annunciato che il Pil nazionale si contrarr\u00e0 di 7 punti.", "Negli ultimi giorni, il numero di morti giornalieri per milione di abitanti in Svezia \u00e8 tornato a scendere e i dati Financial Times del 21 maggio parlano di 4,8 decessi ogni milione di abitanti, contro i 5,2 del Regno Unito.", "Per dare ulteriori giudizi circa il trend discendente bisogner\u00e0 per\u00f2 aspettare la media settimanale dei decessi."], "category": "Notizia Vera", "publish_date": "2020-05-22", "tags": ["covid-19", "decessi", "lockdown", "svezia"], "links": ["https://www.ilpost.it/2020/05/20/svezia-tasso-mortalita-coronavirus/", "https://www.repubblica.it/esteri/2020/05/19/news/coronavirus_svezia_mortalita_-257074854/", "https://www.corriere.it/esteri/20_maggio_20/svezia-prima-europa-tasso-mortalita-covid-19-56e33254-9aa9-11ea-b9b1-0c64bed81692.shtml", "https://www.ft.com/content/46733256-5a84-4429-89e0-8cce9d4095e4", "https://ourworldindata.org/coronavirus#what-do-we-know-about-the-risk-of-dying-from-covid-19", "https://ourworldindata.org/about", "https://ig.ft.com/coronavirus-chart/?areas=swe&areas=esp&areasRegional=usny&areasRegional=usnj&cumulative=0&logScale=1&perMillion=1&values=deaths", "https://www.ecdc.europa.eu/en", "https://www.theguardian.com/world/2020/mar/28/as-the-rest-of-europe-lives-under-lockdown-sweden-keeps-calm-and-carries-on", "https://www.ft.com/content/a2b4c18c-a5e8-4edc-8047-ade4a82a548d", "https://www.nytimes.com/2020/04/28/world/europe/sweden-coronavirus-herd-immunity.html", "https://www.cnbc.com/2020/04/30/coronavirus-sweden-economy-to-contract-as-severely-as-the-rest-of-europe.html", "https://ig.ft.com/coronavirus-chart/?areas=swe&areas=gbr&areasRegional=usny&areasRegional=usnj&cumulative=0&logScale=1&perMillion=1&values=deaths"]}
{"url": "https://facta.news/notizia-falsa/2020/05/22/non-e-vero-che-la-merck-ha-ammesso-linoculazione-del-cancro-attraverso-i-vaccini/", "title": "Non \u00e8 vero che la Merck ha ammesso \u00abl\u2019inoculazione del cancro attraverso i vaccini\u00bb", "content": ["Il 22 maggio la redazione di Facta ha ricevuto via WhatsApp molte richieste di verifica di un articolo , pubblicato dal blog Segreti e Misteri [1], dal titolo \u00abLa Merck ammette l\u2019inoculazione del cancro attraverso i vaccini\u00bb.", "L\u2019articolo, che \u00e8 stato originariamente pubblicato il 3 giugno 2013 ma che ha ripreso a circolare (senza alcuna precisazione sul fatto che si tratti di una \u201cnotizia\u201d vecchia) dal 13 maggio 2020 su Twitter e in questi giorni attraverso l\u2019app di messaggistica, riprende una presunta vicenda con protagonista la divisione vaccini della multinazionale farmaceutica Merck che avrebbe ammesso di aver tradizionalmente iniettato \u00abil virus del cancro\u00bb per mezzo dei vaccini nella popolazione di tutto il mondo.", "Si tratterebbe, leggiamo, del \u00abvirus Sv40 ed altri\u00bb.", "Segreti e Misteri si rif\u00e0 ad una \u00absconvolgente intervista\u00bb a uno storico della medicina di nome Edward Shorter, che sarebbe poi stata censurata, e a un\u2019altra intervista, questa volta a Maurice Hilleman, definito nell\u2019articolo in esame \u00abil maggior esperto di vaccini al mondo\u00bb, che spiegherebbe perch\u00e9 la Merck \u00abha diffuso l\u2019AIDS, la leucemia e altre orribili piaghe nel mondo\u00bb.", "Si tratta di una notizia falsa e fuorviante, nonch\u00e9 pericolosa per la salute pubblica nel caso inducesse le persone a scegliere di non vaccinarsi per paura di sviluppare in seguito a un tumore.", "La bufala sulla cancerogenicit\u00e0 dei vaccini \u201cammessa\u201d da Merck e, pi\u00f9 in generale, quella sui possibili nessi tra alcuni vaccini e il rischio di sviluppare alcuni tumori usata a supporto delle proprie tesi da molti gruppi antivaccinisti, \u00e8 stata gi\u00e0 smentita in pi\u00f9 occasioni da chi si occupa di disinformazione ( qui , qui e qui , per esempio, gi\u00e0 nel 2013 in Italia; qui e qui , rispettivamente nel 2018 e nel 2019, per mano di fact-checker stranieri).", "\u00abNessuno dei possibili nessi \u00e8 stato dimostrato da studi scientifici\u00bb ha chiarito in un lungo approfondimento dedicato al tema l\u2019Associazione Italiana per la Ricerca contro il Cancro ( Airc ), che il 12 settembre 2017 ha ricostruito da un punto di vista scientifico e con i link a tutti gli studi utili l\u2019intera vicenda.", "\u00abIl virus SV40, che negli anni \u201960 ha contaminato alcuni lotti di vaccino antipolio, ha effetti cancerogeni in alcuni studi in cellule isolate di laboratorio, ma \u2013 si legge sul sito dell\u2019Airc \u2013 nessuno studio epidemiologico retrospettivo negli esseri umani che hanno ricevuto tale vaccino (che comunque non \u00e8 pi\u00f9 in commercio da oltre 60 anni) ha mai trovato evidenze di un aumento dei casi di sarcomi o altri tumori\u00bb.", "L\u2019origine della contaminazione, spiega Airc, dipese dal trasferimento accidentale del virus dal terreno di coltura al prodotto farmacologico.", "Dunque, in sintesi: un virus dal nome Sv40 (che sta per Simian vacuolating virus 40 ) ha rappresentato un problema di contaminazione di un vaccino in passato, ma non si tratt\u00f2 di un atto premeditato, n\u00e9 questo ha contribuito a diffondere il cancro nella popolazione, come dimostrato da studi epidemiologici su chi aveva ricevuto il vaccino.", "Inoltre, malgrado la storia di SV40 nei vaccini antipolio circoli ancora oggi in rete come se si trattasse di una questione attuale, sono trascorsi 60 anni da quando il problema della contaminazione \u00e8 stato risolto.", "Da dove risulta il coinvolgimento, nello specifico della farmaceutica Merck?", "Dal fatto che a identificare il virus , nel 1960, furono i due microbiologi statunitensi Ben Sweet e Maurice Hilleman , il secondo dei quali lavorava proprio presso la Merck, una delle aziende che producevano il vaccino.", "Per completezza indirizziamo il lettore anche alla ricostruzione realizzata dai Centers for Disease control and Prevention , i Centri per la prevenzione e il controllo delle malattie, i cosiddetti Cdc, il principale organo di controllo epidemiologico degli Stati Uniti.", "\u00abA causa delle ricerche condotte con SV40 su modelli animali, \u00e8 emersa la preoccupazione che il virus possa causare il cancro nell\u2019uomo\u00bb, in sintesi, il resoconto, accompagnato anche qui da tutta la bibliografia utile.", "Tuttavia, si legge sul rapporto dei Cdc, la maggior parte degli studi che esaminano la relazione tra SV40 e tumori sono rassicuranti, non trovando alcuna associazione causale tra la ricezione del vaccino contro la polio SV40 contaminato e lo sviluppo del cancro (in linea con quanto gi\u00e0 riportato sopra).", "\u00abNessun vaccino usato oggi contiene virus SV40\u00bb conferma infine l\u2019organo di controllo.", "La vicenda, di ampio respiro internazionale, \u00e8 stata a lungo oggetto di dibattito tra gli scienziati e nella popolazione ed \u00e8 di dominio pubblico: le informazioni che abbiamo utilizzato sono, come il lettore stesso pu\u00f2 verificare, accessibili in rete senza alcuna forma di censura.", "Infine, sul tema della diffusione dell\u2019Aids sappiamo per certo che la malattia \u00e8 causata dal virus Hiv ( qui tutta la ricostruzione della scoperta) e che si tratta di una zoonosi , cio\u00e8 di un\u2019infezione che ha un\u2019origine animale.", "Anche le accuse di aver diffuso la leucemia sollevate dall\u2019articolo non trovano fondamento, anche perch\u00e9 non si conoscono con certezza le cause che, in questo caso, portano ad ammalarsi: sui fattori di rischio di questa classe di tumori a carico delle cellule del sangue possiamo ancora una volta consultare la scheda dell\u2019Airc, che cita malattie genetiche, l\u2019esposizione a dosi massicce di radiazioni e ad alcune sostanze chimiche, ma nessun collegamento ad alcun vaccino.", "Sulle altre \u00aborribili piaghe nel mondo\u00bb menzionate da Segreti e Misteri , non \u00e8 dato sapere a cosa, nello specifico, l\u2019articolo facesse riferimento.", "[1] Segreti e Misteri non \u00e8 una testata giornalistica registrata \u00abn\u00e9 \u00e8 da considerarsi un mezzo di informazione\u00bb, come riportato in fondo alla home page .", "Aggiungiamo che nel sito \u00e8 presente un lungo disclaimer dove si legge \u00abNon siamo responsabili per l\u2019accuratezza, i contenuti, la completezza, la legalit\u00e0, l\u2019affidabilit\u00e0 delle informazioni e del materiale mostrato in questo sito\u00bb.", "Inosomma, a nostro avviso, non proprio una fonte autorevole."], "category": "Notizia Falsa", "publish_date": "2020-05-22", "tags": ["cancro", "salute&benessere", "tumori", "vaccini"], "links": ["https://donotlink.it/pAXZK", "https://twitter.com/search?q=La%20Merck%20ammette%20l%E2%80%99inoculazione%20del%20cancro%20attraverso%20i%20vaccini&src=typed_query&f=live", "https://www.merck.com/index.html", "https://www.butac.it/merck-e-il-virus-del-cancro/", "https://attivissimo.blogspot.com/2013/09/antibufala-la-merck-inocula-il-cancro.html", "https://www.facebook.com/MedBunker/posts/sto-ricevendo-decine-di-segnalazioni-per-lennesima-httptuttacronacawordpresscom2/683538218341452/", "https://www.factcheck.org/2018/04/did-the-polio-vaccine-cause-cancer/", "https://factcheck.afp.com/no-polio-vaccine-did-not-infect-millions-americans-cancer", "https://www.airc.it/cancro/informazioni-tumori/corretta-informazione/vaccini-possono-provocare-cancro", "https://www.airc.it/", "https://www.ncbi.nlm.nih.gov/pmc/articles/PMC153983/", "https://journals.sagepub.com/doi/abs/10.3181/00379727-105-26128", "https://www.britannica.com/biography/Maurice-Ralph-Hilleman", "https://www.cdc.gov/vaccinesafety/concerns/concerns-history.html", "https://www.cdc.gov/", "https://www.epicentro.iss.it/aids/storia", "https://www.lescienze.it/news/2014/10/03/news/storia_diffusione_hiv_aids_congo_camerun-2316387/?refresh_ce", "https://www.airc.it/cancro/informazioni-tumori/guida-ai-tumori/leucemia", "https://donotlink.it/PGVoV", "https://donotlink.it/m4j72"]}
{"url": "https://facta.news/notizia-falsa/2020/05/25/no-covid-19-non-significa-certificato-di-identificazione-della-vaccinazione-e-non-centra-lintelligenza-artificiale/", "title": "No, Covid-19 non significa \u00abCertificato di Identificazione della Vaccinazione\u00bb e non c\u2019entra l\u2019intelligenza artificiale", "content": ["Il 25 maggio la redazione di Facta ha ricevuto via WhatsApp diverse richieste di verifica di un messaggio in cui si sostiene che il termine Covid-19 sia una sigla che avrebbe a che fare con un piano per la riduzione della popolazione globale con l\u2019aiuto dell\u2019intelligenza artificiale.", "In particolare, la prima parte del termine (e, quindi, Covid) indicherebbe un presunto \u00abCertificato di Identificazione della Vaccinazione\u00bb, mentre la cifra 19 starebbe a indicare (in base alla rispettiva posizione nell\u2019alfabeto) le lettere \u00aba\u00bb ed \u00abi\u00bb, acronimo di \u00abIntelligenza artificiale\u00bb.", "Si tratterebbe, leggiamo nel testo, del \u00abPiano internazionale per il controllo e la riduzione delle popolazioni, che si \u00e8 sviluppato nel corso di decenni ed \u00e8 stato lanciato a gennaio durante il DAVOS 2020, il forum economico mondiale dell\u2019elit\u00e8\u00bb.", "Stando al testo del messaggio, il virus si inattiverebbe dopo 70 giorni ma ci\u00f2 che lo riattiva \u00e8 \u00abil terreno immunitario indebolito dalla vaccinazione\u00bb assieme, leggiamo, al 5G, \u00abche installano in ogni citt\u00e0 del mondo per indebolire le nostre difese immunitarie\u00bb.", "Si tratta di una serie di notizie false, frutto di fantasia.", "Andiamo con ordine.", "Iniziamo col precisare che nessuna ricerca in rete ha permesso di risalire alla fonte dell\u2019informazione in merito all\u2019esistenza di un presunto \u00abCertificato di Identificazione della Vaccinazione con Intelligenza Artificiale\u00bb: questa espressione in rete non esiste, n\u00e9 vi \u00e8 traccia di questo ipotetico documento in alcun organo di stampa nazionale o internazionale.", "Al contrario, sappiamo che il termine Covid-19 \u00e8 stato annunciato dall\u2019Organizzazione mondiale della sanit\u00e0 l\u201911 febbraio 2020, a definire la malattia da nuovo coronavirus: le lettere \u00abCo\u00bb indicano il termine corona, \u00abvi\u00bb sta per virus, \u00abd\u00bb \u00e8 l\u2019iniziale di disease (che in lingua inglese significa malattia), mentre il numero \u00ab19\u00bb \u00e8 l\u2019indicazione temporale dell\u2019identificazione dell\u2019epidemia, che risale al 31 dicembre del 2019 , con il focolaio di Wuhan (Cina).", "Nell\u2019elaborare questo nome, l\u2019Oms ha seguito le best practices , cio\u00e8 le buone pratiche ( riportate qui per trasparenza) elaborate dalla Food and Agriculture Organization (Fao) e alla World Organization for Animal Health (Oie), che hanno l\u2019obiettivo di \u00abridurre al minimo l\u2019impatto negativo non necessario dei nomi delle malattie sul commercio, i viaggi, il turismo o il benessere degli animali ed evitare di offendere qualsiasi gruppo culturale, sociale, nazionale, regionale, professionale o etnico\u00bb.", "\u00c8 corretto sostenere, come fatto nel messaggio in esame, che la parola Covid-19 non sia \u00abil nome del virus\u00bb.", "Il virus in questione \u00e8 indicato con la sigla SARS-CoV-2, contrazione di Severe Acute Respiratory Syndrome CoronaVirus 2 : in questo caso, l\u2019organo deputato alla nomenclatura \u00e8 l\u2019 International Committee on Taxonomy of Viruses .", "Il termine Covid-19 esprime nello specifico la malattia, cio\u00e8 l\u2019insieme degli effetti sull\u2019organismo, del nuovo coronavirus.", "L\u2019affermazione per cui ci sarebbe di mezzo un piano di identificazione per la riduzione della popolazione non trova per\u00f2 alcun riscontro oggettivo.", "Non esiste alcuna prova, inoltre, che nel corso dell\u2019ultimo World Economic Forum , avvenuto a Davos (Svizzera) dal 21 al 24 gennaio 2020, sia avvenuto alcun dibattito in merito al \u201clancio\u201d di un piano condiviso per la riduzione della popolazione.", "Questo , visibile a tutti, il programma degli incontri.", "Il messaggio \u00e8 molto probabilmente una traduzione, con qualche modifica, di alcuni post ( qui e qui alcuni esempi) che nelle ultime settimane sono circolati molto all\u2019estero su Facebook in lingua inglese e gi\u00e0 passati sotto la lente di colleghi fact-checker stranieri come Reuters (lo scorso 24 aprile) e Associated Press (il 2o maggio 2020).", "Nel post si fa riferimento, appunto, a un presunto \u00abCertificate of Vaccination IDentification\u00bb e, in alcuni casi, a un piano (gi\u00e0 smentito) gestito da Bill Gates (che come abbiamo trattato in pi\u00f9 occasioni anche noi di Facta , \u00e8 oggetto di molte bufale a tema Covid, legate ai vaccini o a un presunto piano per il controllo della popolazione ).", "Sull\u2019ipotesi che il virus possa inattivarsi da solo nell\u2019arco di alcuni giorni (\u00abdopo 70\u00bb, si legge nel messaggio in esame\u00bb) non esiste alcun riscontro scientifico e lo stesso vale sul presunto legame tra la rete per le telecomunicazioni 5G e la diffusione del virus: l\u2019Organizzazione mondiale della sanit\u00e0 ha inserito questa teoria tra i casi di disinformazione pi\u00f9 diffusi sulla pandemia, come abbiamo avuto modo di verificare pi\u00f9 volte (per esempio qui , qui , qui e qui ).", "Infine, anche la generica presunta tossicit\u00e0 del 5G risulta a oggi infondata (fonte: Oms)."], "category": "Notizia Falsa", "publish_date": "2020-05-25", "tags": ["#verabot", "5g", "bill gates", "complotto", "coronavirus", "covid-19", "covid19", "salute&benessere", "vaccini"], "links": ["https://facta.news/tag/covid-19/", "https://www.who.int/emergencies/diseases/novel-coronavirus-2019/technical-guidance/naming-the-coronavirus-disease-(covid-2019)-and-the-virus-that-causes-it", "https://www.who.int/csr/don/05-january-2020-pneumonia-of-unkown-cause-china/en/", "https://www.who.int/docs/default-source/coronaviruse/situation-reports/20200211-sitrep-22-ncov.pdf?sfvrsn=fb6d49b1_2", "https://www.who.int/topics/infectious_diseases/naming-new-diseases/en/", "https://talk.ictvonline.org/information/", "https://www.weforum.org/events/world-economic-forum-annual-meeting-2020", "https://www.weforum.org/events/world-economic-forum-annual-meeting-2020/programme", "https://donotlink.it/nMgNo", "https://donotlink.it/2g5PE", "https://www.reuters.com/article/uk-factcheck-covid-name-abbreviation/false-claim-covid-19-stands-for-certification-of-vaccination-identification-by-artificial-intelligence-idUSKCN2262AS", "https://apnews.com/afs:Content:8953510561", "https://facta.news/storie/2020/05/14/perche-bill-gates-e-diventato-il-bersaglio-perfetto-per-le-bufale-sul-coronavirus/", "https://facta.news/notizia-falsa/2020/05/13/no-nel-2014-bill-gates-non-ha-brevettato-il-vaccino-contro-la-covid-19/", "https://facta.news/immagine-modificata/2020/04/30/lingresso-della-bill-melinda-gates-foundation-non-riporta-altre-scritte-oltre-a-questa/", "https://facta.news/notizia-falsa/2020/05/06/non-e-vero-che-bill-gates-ha-ammesso-che-i-vaccini-servono-a-sterilizzare-e-ridurre-la-popolazione/", "https://www.who.int/images/default-source/health-topics/coronavirus/myth-busters/web-mythbusters/eng-mythbusting-ncov-(15).png?sfvrsn=a8b9e94_2", "https://www.who.int/emergencies/diseases/novel-coronavirus-2019/advice-for-public/myth-busters", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/notizia-falsa/2020/04/15/il-video-il-corona-virus-smascherato-ora-sappiamo-cosa-lo-attiva-e-pseudoscienza/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://facta.news/storie/2020/04/21/le-posizioni-di-montagnier-sul-nuovo-coronavirus-sono-pseudoscienza/", "https://www.who.int/news-room/q-a-detail/5g-mobile-networks-and-health"]}
{"url": "https://facta.news/notizia-vecchia/2020/05/27/il-codacons-ha-davvero-denunciato-beatrice-lorenzin-ma-e-una-notizia-vecchia/", "title": "Il Codacons ha davvero denunciato Beatrice Lorenzin, ma \u00e8 una notizia vecchia", "content": ["Marted\u00ec 27 maggio la redazione di Facta ha ricevuto diverse segnalazioni via WhatsApp che chiedevano di verificare una notizia, pubblicata il 25 maggio 2020 dal blog Database Italia , dal titolo: \u00abCodacons denuncia la Lorenzin: ha nascosto documenti che rivelano i danni da vaccino\u00bb.", "L\u2019articolo spiega come l\u2019associazione presieduta da Carlo Rienzi abbia \u00abreso pubblici oggi alcuni documenti che fanno luce sulle reazioni avverse dei vaccini su un numero elevato di pazienti\u00bb e che per questo avrebbe dunque depositato una denuncia penale contro l\u2019ex ministra della Salute per \u00abomissioni d\u2019atti d\u2019ufficio\u00bb.", "La notizia della denuncia \u00e8 reale, ma risale al maggio 2017.\u00a0[1] L\u2019annuncio era stato dato durante una conferenza stampa organizzata proprio dal Codacons il 30 maggio 2017 e si riferiva ad una relazione dell\u2019Agenzia italiana del farmaco (Aifa) che parlava di circa 22mila \u00absegnalazioni di sospette reazioni avverse\u00bb da vaccino in tre anni.", "Si faceva riferimento, in particolare, al vaccino esavalente Infanrix Hexa prodotto dalla casa farmaceutica GlaxoSmithKline (Gsk) e le segnalazioni erano state raccolte dalla Rete nazionale di farmacovigilanza tra il 2014 e il 2016.", "Si trattava di segnalazioni spontanee, che chiunque pu\u00f2 inviare attraverso un apposito form e che dunque non rappresentano una prova dell\u2019esistenza di nesso causale tra vaccino e presunta reazione avversa.", "Ad oggi non esistono notizie circa ulteriori sviluppi della denuncia effettuata dal Codacons nei confronti di Beatrice Lorenzin che, tra l\u2019altro, non ricopre pi\u00f9 il ruolo di ministra della Salute.", "[1] Segnaliamo ai nostri lettori che in data 25 giugno 2020 la redazione di Facta si \u00e8 accorta che l\u2019articolo oggetto della nostra analisi \u00e8 stato aggiornato e inserito il riferimento al 2017.", "Non \u00e8 stato per\u00f2 pubblicamente riconosciuto l\u2019errore da parte del blog Database Italia ."], "category": "Notizia Vecchia", "publish_date": "2020-05-27", "tags": ["aifa", "beatrice lorenzin", "codacons", "reazioni avverse", "vaccini"], "links": ["https://databaseitalia.altervista.org/codacons-denuncia-la-lorenzin-ha-nascosto-documenti-che-rivelano-i-danni-da-vaccino/?fbclid=IwAR3JLVG_sPXtxtlTTjRya_HQDtn0PkFzAkpgowscHZI00LddltasZ9Rm94c", "https://www.youtube.com/watch?v=pAGH6wT7L-Y", "http://www.informasalus.it/it/data/allegati_docsc/reserved-document-aifa.pdf", "http://www.agenziafarmaco.gov.it/sites/default/files/scheda_vaccini_0.pdf"]}
{"url": "https://facta.news/notizia-vera/2020/05/27/si-la-foto-degli-assembramenti-per-le-frecce-tricolori-e-reale-ed-e-stata-a-scattata-a-torino-il-25-maggio/", "title": "S\u00ec, la foto degli assembramenti per le Frecce Tricolori \u00e8 reale ed \u00e8 stata a scattata a Torino il 25 maggio", "content": ["Il 27 maggio la redazione di Facta ha ricevuto via WhatsApp numerose richieste di verifica di una foto che mostra una folla di persone in Piazza Vittorio Veneto a Torino durante un\u2019esibizione delle Frecce Tricolori , la Pattuglia Acrobatica Nazionale italiana.", "Lo scatto, assieme ad altri con lo stesso soggetto, \u00e8 diventato virale sul web accompagnato da critiche nei confronti degli assembramenti, che non rispettano le norme di sicurezza imposte a fronte dell\u2019attuale emergenza sanitaria dovuta all\u2019epidemia di Covid-19 e pensate per ridurre il rischio di contagio.", "La foto \u00e8 reale ed \u00e8 stata scattata proprio il 25 maggio in occasione della prima giornata del cosiddetto Abbraccio Tricolore , un\u2019iniziativa promossa dall\u2019Aeronautica Militare in segno di solidariet\u00e0 e speranza nel difficile periodo dell\u2019epidemia.", "Il tour delle Frecce Tricolori sta toccando in questi giorni tutti i capoluoghi di regione e si concluder\u00e0 simbolicamente il 2 giugno, con il sorvolo di Roma in occasione della Festa della Repubblica.", "Si tratta, dunque, di fatti reali.", "Lo testimoniano fonti di stampa che il 25 maggio hanno coperto la notizia ( qui , qui e qui , per esempio), e lo conferma la presenza di scatti di quel preciso momento nell\u2019archivio fotografico per la stampa Getty Images .", "Questo , per esempio, ritrae la medesima scena mostrata nella foto in esame ma da un punto di vista leggermente diverso, ed \u00e8 accompagnato dalla didascalia \u00abLa pattuglia acrobatica nazionale italiana, le Frecce Tricolori, vola nel cielo di Torino il 25 maggio 2020.", "In questi giorni, a causa della cancellazione della giornata nazionale a Roma per l\u2019epidemia di Covid19, la pattuglia acrobatica nazionale (PAN) effettuer\u00e0 una serie di sorvoli, toccando tutte le regioni italiane e abbracciando simbolicamente l\u2019intero paese con i fumi tricolori.", "Come segno di unit\u00e0, solidariet\u00e0 e ripresa\u00bb.", "Si tratta insomma di fatti realmente avvenuti e documentati."], "category": "Notizia Vera", "publish_date": "2020-05-27", "tags": ["#verabot", "coronavirus", "coronavirus sars-cov-2", "covid19", "dpcm", "fotografia", "frecce tricolori"], "links": ["http://www.museotorino.it/view/s/8677643270654807a53cec75af4310ed", "http://www.aeronautica.difesa.it/PAN/Pagine/default.aspx", "https://twitter.com/search?q=torino%20frecce&src=typed_query", "http://www.governo.it/it/faq-fasedue", "https://facta.news/tag/covid-19/", "https://www.youtube.com/watch?v=r2Q6Xl5DvzI&feature=youtu.be", "http://www.aeronautica.difesa.it/vetrine/Pagine/Abbraccio-Tricolore.aspx", "https://torino.repubblica.it/cronaca/2020/05/25/news/folla_per_le_frecce_tricolori_l_ira_della_sindaca_appendino_stavolta_le_cose_non_hanno_funzionato_portero_la_questione_a-257600540/", "https://www.lastampa.it/torino/2020/05/25/news/tutti-col-naso-all-insu-per-le-frecce-tricolori-nel-cielo-sopra-torino-1.38888033", "https://www.ansa.it/sito/notizie/politica/2020/05/25/-parte-tour-frecce-tricolori-ma-polemica-assembramenti_09874f95-e2fd-4930-a549-ce6293a81735.html", "https://www.gettyimages.it/detail/fotografie-di-cronaca/the-italian-national-aerobatic-team-the-frecce-fotografie-di-cronaca/1215156040"]}
{"url": "https://facta.news/notizia-falsa/2020/05/28/zingaretti-non-ha-dichiarato-di-aver-iniziato-a-fare-politica-nel-1968-contro-i-carri-armati-sovietici-a-praga/", "title": "Zingaretti non ha dichiarato di aver iniziato a fare politica nel 1968 \u00abcontro i carri armati sovietici\u00bb a Praga", "content": ["Il 27 maggio su Facebook \u00e8 stata pubblicata un\u2019 immagine in cui compare un testo dove si legge che che Nicola Zingaretti, segretario del Partito Democratico, avrebbe dichiarato ospite \u00absu La7\u00bb di aver cominciato a far politica facendo \u00abi picchetti di protesta contro i carri armati sovietici inviati a Praga\u00bb nel 1968.", "Nell\u2019immagine si legge poi che la ricostruzione degli eventi \u00e8 poco verosimile perch\u00e9 all\u2019epoca Zingaretti non aveva ancora compiuto 3 anni.", "Si tratta di una notizia falsa che riporta una dichiarazione che non \u00e8 mai stata rilasciata da Zingaretti.", "L\u2019intervista di Zingaretti a cui si fa riferimento nell\u2019immagine \u00e8 quella andata in onda il 24 maggio 2019 durante la trasmissione Bersaglio Mobile su La7.", "In quell\u2019occasione il segretario del Partito Democratico non ha per\u00f2 mai detto di aver cominciato a fare politica facendo i picchetti di protesta contro i carri armati sovietici inviati a Praga nel 1968.", "Zingaretti ha in realt\u00e0 dichiarato ( qui al minuto 27:25) di aver iniziato a fare politica con i cortei contro i carri armati in Afghanistan.", "La guerra in Afghanistan citata da Zingaretti \u00e8 iniziata nel 1979 ed \u00e8 terminata nel 1989, periodo nel quale il segretario del PD, essendo nato nel 1965, aveva tra i 14 e 24 anni."], "category": "Notizia Falsa", "publish_date": "2020-05-28", "tags": ["1968", "nicola zingaretti", "praga"], "links": ["https://www.facebook.com/photo.php?fbid=2724236451182934&set=a.1425558237717435&type=3&theater", "https://www.la7.it/bersaglio-mobile/rivedila7/bersaglio-mobile-speciale-elezioni-puntata-del-24052019-25-05-2019-272878", "https://www.open.online/2019/05/26/la-bufala-di-zingaretti-che-manifestava-a-3-anni-contro-lunione-sovietica/", "http://www.treccani.it/enciclopedia/guerra-russo-afghana_%28Dizionario-di-Storia%29/"]}
{"url": "https://facta.news/fuori-contesto/2020/05/28/tra-chi-ha-sperimentato-il-vaccino-anti-covid-di-moderna-ci-sono-state-reazioni-avverse-ma-non-e-corretto-parlare-di-catastrofe/", "title": "Tra chi ha sperimentato il vaccino anti-Covid di Moderna ci sono state reazioni avverse, ma non \u00e8 corretto parlare di catastrofe", "content": ["Gioved\u00ec 28 maggio la redazione di Facta ha ricevuto una segnalazione via WhatsApp che chiedeva di verificare una notizia, pubblicata il 22 maggio dal sito web dell\u2019associazione Children\u2019s Health Defense presieduta da Robert F. Kennedy Jr., dal titolo \u00abSperimentazione del vaccino catastrofica: il vaccino di Moderna ha un tasso del 20% di infortuni nel gruppo ad alto dosaggio\u00bb.", "Secondo l\u2019articolo \u2013 scritto da Robert F. Kennedy Jr. , nipote dell\u2019ex presidente John F. Kennedy e tra i principali finanziatori di pubblicit\u00e0 antivaccinista su Facebook \u2013 \u00abil vaccino supportato da Anthony Fauci e finanziato da Bill Gates\u00bb avrebbe provocato tre \u00abgravi reazioni avverse\u00bb nel gruppo di quindici persone sottoposte ad alto dosaggio del vaccino sperimentale.", "La notizia \u00e8 vera ma va contestualizzata nel quadro pi\u00f9 ampio della sperimentazione, ritenuta complessivamente promettente.", "La notizia delle tre reazioni avverse \u00e8 contenuta nel comunicato stampa del 18 maggio di Moderna (azienda farmaceutica con sede a Cambridge, negli Stati Uniti, specializzata in ricerca e sviluppo di farmaci a base di mRNA) che parla di \u00abreazioni avverse di grado 3\u00bb riscontrate in tre partecipanti al gruppo cui era stata somministrata una dose di 250 microgrammi di vaccino (la pi\u00f9 alta, agli altri due gruppi \u00e8 stata inoculata una dose rispettivamente di 25 e 100 microgrammi).", "In tutti e tre i casi, tuttavia, si \u00e8 trattato di sintomi \u00abtransitori\u00bb e che si sono poi risolti spontaneamente.", "Il \u00abgrado 3\u00bb delle anomalie cliniche \u00e8 quello considerato \u00abgrave\u00bb dalla tabella pubblicata dalla Food and Drug Adminstration ( l\u2019ente governativo statunitense che si occupa della regolamentazione dei prodotti alimentari e farmaceutici) e precede il livello massimo di pericolosit\u00e0, il \u00abgrado 4\u00bb in grado di mettere a rischio la vita del paziente.", "Al grado 3 sono associati livelli di dolore tali da rendere necessario l\u2019utilizzo di antidolorifici, difficolt\u00e0 a riposare ed eritemi di dimensioni superiori ai 10 centimetri.", "La sperimentazione del vaccino mRNA-1273, avviata da Moderna lo scorso 24 febbraio, include un segmento di RNA copiato da una versione sintetica del virus Sars-Cov-2 e mira a riprodurre il meccanismo con cui il virus attacca le cellule umane, cos\u00ec da scatenare la risposta immunitaria all\u2019infezione.", "Non si tratta di una forma indebolita del virus (come nel caso del vaccino in fase di sperimentazione a Oxford) e dunque il vaccino non pu\u00f2 causare i sintomi della malattia.", "La sperimentazione ha concluso la fase 1 , ovvero il test su 45 volontari tra i 18 e i 45 anni, ed \u00e8 gi\u00e0 stata approvata per la fase 2 quando saranno introdotti gruppi di volontari pi\u00f9 anziani, tra i 55 e i 70 anni.", "Stando alle dichiarazioni di Moderna, la sperimentazione \u00e8 risultata complessivamente tollerabile per l\u2019organismo e ha prodotto una reazione immunitaria in 8 dei 45 volontari ammessi al trial."], "category": "Fuori Contesto", "publish_date": "2020-05-28", "tags": ["#verabot", "bill gates", "coronavirus sars-cov-2", "covid-19", "moderna", "vaccino"], "links": ["https://childrenshealthdefense.org/news/vaccine-trial-catastrophe-moderna-vaccine-has-20-serious-injury-rate-in-high-dose-group/", "https://childrenshealthdefense.org/about-us/board-directors/", "https://archive.fo/AUx82", "https://www.theguardian.com/technology/2019/nov/13/majority-antivaxx-vaccine-ads-facebook-funded-by-two-organizations-study", "https://investors.modernatx.com/news-releases/news-release-details/moderna-announces-positive-interim-phase-1-data-its-mrna-vaccine", "https://www.fda.gov/media/73679/download#page=5", "https://www.fda.gov/", "https://www.modernatx.com/modernas-work-potential-vaccine-against-covid-19", "https://youtu.be/qJlP91xjvsQ", "https://www.ovg.ox.ac.uk/news/covid-19-vaccine-development", "https://www.niaid.nih.gov/news-events/nih-clinical-trial-investigational-vaccine-covid-19-begins", "https://investors.modernatx.com/news-releases/news-release-details/moderna-announces-ind-submitted-us-fda-phase-2-study-mrna", "https://investors.modernatx.com/news-releases/news-release-details/moderna-announces-positive-interim-phase-1-data-its-mrna-vaccine"]}
{"url": "https://facta.news/notizia-falsa/2020/05/28/non-e-vero-che-lex-m5s-michele-giarrusso-e-ora-un-esponente-della-lega/", "title": "Non \u00e8 vero che l\u2019ex M5S Mario Michele Giarrusso \u00e8 ora un esponente della Lega", "content": ["Il 25 maggio su Facebook \u00e8 stata pubblicata una foto del senatore Mario Michele Giarrusso (ex Movimento 5 Stelle) associata al titolo di un articolo che riporta: \u00abIl senatore siciliano Giarrusso salva Salvini dal processo ed entra nella Lega\u00bb.", "Il riferimento \u00e8 alla votazione svoltasi lo scorso 26 maggio presso la Giunta per le Immunit\u00e0 del Senato sulla richiesta da parte del tribunale dei ministri di Palermo di poter procedere nei confronti del senatore e leader della Lega Matteo Salvini per i reati di sequestro di persona e omissione di atti d\u2019ufficio per aver impedito, ad agosto dello scorso anno, l\u2019attracco in un porto italiano alla nave della Ong Open Arms.", "La Giunta si \u00e8 espressa contro l\u2019autorizzazione a procedere nei confronti di Salvini e la votazione definitiva dovr\u00e0 avvenire in aula al Senato.", "Tra i voti contrari anche quello di Giarrusso, senatore espulso ad aprile dal M5S e che ora fa parte del Gruppo Misto .", "La notizia secondo cui l\u2019ex parlamentare del M5s \u00e8 diventato un esponente della Lega \u00e8 falsa.", "Lo stesso Giarrusso ha dichiarato il 26 maggio di non esser passato alla Lega e di non avere \u00abalcuna intenzione di farlo\u00bb."], "category": "Notizia Falsa", "publish_date": "2020-05-28", "tags": ["lega", "michele giarrusso", "movimento 5 stelle", "open arms"], "links": ["https://www.facebook.com/photo.php?fbid=242504987033141&set=gm.1575881805909996&type=3&theater", "https://www.ilfattoquotidiano.it/2020/05/26/open-arms-la-giunta-salva-matteo-salvini-dal-processo-13-no-allautorizzazione-decisivi-giarrusso-la-5-stelle-riccardi-e-i-renziani-che-non-votano-responsabilita-del-ministro-non-era-esclusiva/5813730/", "https://www.ilpost.it/2020/05/26/salvini-giunta-immunita-senato-respinge-autorizzazione-a-procedere-processo-open-arms/", "https://www.repubblica.it/politica/2020/04/22/news/il_senatore_giarrusso_espulso_dai_5_stelle_non_ha_restituito_parte_dello_stipendio-254654309/", "http://www.senato.it/leg/18/BGT/Schede/Attsen/00029106.htm", "https://www.lasicilia.it/video/politica/343950/michele-giarrusso-non-passero-alla-lega.html"]}
{"url": "https://facta.news/notizia-falsa/2020/05/29/non-e-vero-che-bisogna-indossare-la-mascherina-chirurgica-in-un-determinato-verso-a-seconda-del-proprio-stato-di-salute/", "title": "Non \u00e8 vero che bisogna indossare la mascherina chirurgica in un determinato verso a seconda del proprio stato di salute", "content": ["Il 6 maggio su Facebook \u00e8 stata pubblicata un\u2019 immagine che mostra una mascherina chirurgica girata sia dal lato interno e che da quello esterno.", "L\u2019immagine \u00e8 accompagnata da un testo in cui si sostiene che quando una persona non \u00e8 malata e \u00abvuole tenere fuori il virus\u00bb, allora deve tenere il lato bianco della mascherina fuori, cio\u00e8 verso l\u2019esterno.", "Se invece una persona \u00e8 malata e non vuole \u00abinfettare gli altri\u00bb, il lato azzurro deve stare fuori.", "Questa notizia \u00e8 falsa.", "L\u2019Istituto superiore di sanit\u00e0 (ISS) ha spiegato in una specifica guida sull\u2019uso delle mascherine nella vita quotidiana che per quanto riguarda la mascherina chirurgica il verso giusto \u00e8 sempre il seguente: la parte colorata \u00e8 quella esterna."], "category": "Notizia Falsa", "publish_date": "2020-05-29", "tags": ["#verabot", "covid-19", "mascherina"], "links": ["https://www.facebook.com/photo.php?fbid=10216582131453243&set=a.10204944046108383&type=3&theater", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4722"]}
{"url": "https://facta.news/fuori-contesto/2020/05/29/il-41-dei-deceduti-per-covid-19-non-presentavano-patologie-pregresse-ma-questi-dati-non-smentiscono-la-pandemia/", "title": "Il 4,1% dei deceduti per Covid-19 non presentavano patologie pregresse, ma questi dati non \u00absmentiscono la pandemia\u00bb", "content": ["Gioved\u00ec 28 maggio la redazione di Facta ha ricevuto una segnalazione via WhatsApp che chiedeva di verificare una notizia, pubblicata il 25 maggio dal blog Gallura News , dal titolo \u00abISS, Istituto Superiore di Sanit\u00e0, i dati reali che smentiscono la pandemia\u00bb.", "L\u2019articolo fa riferimento dal rapporto intitolato \u00abImpatto dell\u2019epidemia Covid-19 sulla mortalit\u00e0 totale della popolazione residente primo trimestre 2020\u00bb, realizzato in collaborazione tra Istat e Istituto superiore di sanit\u00e0 e pubblicato il 4 maggio (anche se l\u2019articolo di riferisce all\u2019aggiornamento del 14 maggio), che solleverebbe \u00abnon poche polemiche contro il lockdown e l\u2019uso politico che ne \u00e8 stato fatto dal governo e dai suoi consulenti scientifici\u00bb.", "Il riferimento \u00e8 al capitolo del report dedicato alle \u00abpatologie preesistenti\u00bb riscontrate nei deceduti per Covid-19, in cui, stando alle parole di Gallura News, si chiarisce che \u00abi deceduti per Covid-19 che non avevano patologie pregresse sono stati appena il 3,9% del totale\u00bb, un dato che l\u2019autore dell\u2019articolo definisce \u00abinferiore di molto non solo ai circa tremila morti l\u2019anno che si registrano, in media, per gli incidenti stradali, ma anche agli ottomila decessi, tra diretti e indiretti, causati di solito dalle influenze stagionali\u00bb.", "L\u2019emergenza sanitaria da Covid-19, insomma, sarebbe per l\u2019autore \u00abuna falsa pandemia, a cui sta larga anche la parola epidemia\u00bb.", "L\u2019articolo pubblicato da Gallura News riprende per larghi tratti un articolo comparso su Italia Ogg i il 19 maggio, virgolettando ampie porzioni del testo e riproponendo la tesi espressa sul quotidiano.", "Nonostante i dati di partenza siano reali (bench\u00e9 superati), le conclusioni tratte dall\u2019articolo descrivono uno scenario falso.", "L\u201911 marzo l\u2019Organizzazione mondiale della sanit\u00e0 ha dichiarato che quella da nuovo coronavirus Sars-Cov-2 \u00e8 una pandemia.", "Con questo termine si definisce la pandemia \u00abun\u2019epidemia che si verifica in tutto il mondo o su un\u2019area molto ampia, attraversando i confini internazionali e di solito colpendo un gran numero di persone\u00bb, caratterizzata da \u00abelevata contagiosit\u00e0 e tasso di mortalit\u00e0 significativo\u00bb.", "Al 28 maggio, i casi di Covid-19 confermati nel mondo sono 5,6 milioni, dato che include anche gli oltre 350mila decessi.", "Il virus ha colpito tutti i continenti e osservando l a mappa dei contagi , gli unici territori a \u00abzero contagi\u00bb sono il Turkmenistan e le isole norvegesi di Svalbard e Jan Mayen.", "Quanto ai dati pubblicati da Istat e Iss, l\u2019ultimo aggiornamento (datato 22 maggio 2020) parla di 124 pazienti (4,1 per cento del campione) deceduti con zero patologie pregresse, un dato ottenuto \u00abda 3032 deceduti per i quali \u00e8 stato possibile analizzare le cartelle cliniche\u00bb.", "L\u2019infezione da Sars-Cov-2 \u00e8 in definitiva meno pericolosa per i pazienti clinicamente sani, ma questa statistica non mette in dubbio la definizione di \u00abpandemia\u00bb.", "Oltre l\u2019estensione geografica del virus, infatti, la definizione tiene conto del \u00abtasso di mortalit\u00e0\u00bb, parametro trattato nello stesso report esaminato dall\u2019articolo oggetto di verifica.", "Secondo l\u2019Istat, nel solo mese di marzo 2020, la mortalit\u00e0 in Italia \u00e8 aumentata del 49 per cento rispetto alla media del periodo nei quattro anni precedenti, con quasi 91mila morti tra il 20 febbraio e il 31 marzo (di cui il 15 per cento avvenuti per Covid-19), rispetto alla media di 65mila decessi registrata tra il 2015 e il 2019.", "In conclusione, solo una piccola parte dei pazienti deceduti per Covid-19 aveva patologie pregresse, ma questo dato non smentisce in alcun modo la definizione di \u00abpandemia\u00bb, che \u00e8 giustificata dall\u2019estensione geografica del virus e dal suo alto tasso di mortalit\u00e0, informazioni che in entrambi i casi sono confermate dai dati."], "category": "Fuori Contesto", "publish_date": "2020-05-29", "tags": ["#verabot", "coronavirus sars-cov-2", "covid-19", "iss", "istat", "pandemia", "patologie pregresse"], "links": ["https://www.galluranews.org/iss-istituto-superiore-di-sanita-i-dati-reali-che-smentiscono-la-pandemia/", "https://www.epicentro.iss.it/coronavirus/sars-cov-2-decessi-italia", "https://www.italiaoggi.it/news/i-deceduti-per-covid-19-che-avevano-zero-patologie-sono-solo-il-3-9-2447416", "https://www.who.int/dg/speeches/detail/who-director-general-s-opening-remarks-at-the-media-briefing-on-covid-19---11-march-2020", "https://www.who.int/bulletin/volumes/89/7/11-088815/en/", "https://covid19.who.int/?gclid=CjwKCAjw5cL2BRASEiwAENqAPu3N1jEe9De65Vy-_eCILXMi_R1ADBR9JV_L5NKBdXEV0nZwhDUDEBoC0UkQAvD_BwE", "https://covid19.who.int/?gclid=CjwKCAjw5cL2BRASEiwAENqAPu3N1jEe9De65Vy-_eCILXMi_R1ADBR9JV_L5NKBdXEV0nZwhDUDEBoC0UkQAvD_BwE", "https://www.epicentro.iss.it/coronavirus/sars-cov-2-decessi-italia", "https://www.istat.it/it/files/2020/05/Rapporto_Istat_ISS.pdf#page=8"]}
{"url": "https://facta.news/fuori-contesto/2020/05/29/questo-video-non-mostra-una-madre-disperata-in-italia-durante-la-pandemia-da-covid-19/", "title": "Questo video non mostra una \u00abmamma disperata\u00bb in Italia durante la pandemia da Covid-19", "content": ["Il 23 maggio su Facebook \u00e8 stato pubblicato un post con un link ad un video caricato su Youtube e intitolato: \u00abQuesta che piange \u00e8 una mamma disperata, senza casa e lavoro\u00bb.", "Le immagini sono accompagnate da un commento in cui si sostiene che questo \u00abgoverno..di Cialtroni invece di aiutare gli Italiani pensano meglio di IMPORTARE l\u2019AFRICA\u00bb.", "Questa notizia \u00e8 fuorviante.", "Il video \u00e8 reale ma risale a tre anni fa e non c\u2019entra nulla con l\u2019emergenza Covid-19 e con la gestione del governo Conte II delle relative difficolt\u00e0 economiche e sociali.", "Se si clicca sul video in questione, infatti, si scopre che \u00e8 stato pubblicato su Youtube il 17 marzo 2017 .", "Le immagini si riferivano alla difficile situazione economica e abitativa di una madre e di sua figlia in Campania, come si pu\u00f2 leggere qui ."], "category": "Fuori Contesto", "publish_date": "2020-05-29", "tags": ["#verabot", "coronavirus sars-cov-2", "covid-19", "governo conte ii"], "links": ["https://www.facebook.com/mariogesuino.brau/posts/1504605296377497", "https://www.youtube.com/watch?v=BRix2oJyxoY&fbclid=IwAR1mQwRJ31VX_A82YtheElMYQHqrt6cnE5a1eJfMTPLabGT_cN2Pj1iQhNI", "https://www.ottopagine.it/av/attualita/118694/si-puo-far-soffrire-una-mamma-cosi-video.shtml"]}
{"url": "https://facta.news/notizia-falsa/2020/05/27/non-e-vero-che-nel-2005-bill-gates-ha-presentato-al-pentagono-dei-vaccini-per-linterferenza-mentale/", "title": "Non \u00e8 vero che nel 2005 Bill Gates ha presentato al Pentagono dei \u00abvaccini per l\u2019interferenza mentale\u00bb", "content": ["Il 27 aprile su Facebook \u00e8 stato pubblicato un video dal titolo: \u00abBILL GATES PRESENTA I SUOI VACCINI PER L\u2019INTERFERENZA MENTALE AL PENTAGONO (VIDEO RARO)\u00bb.", "Le immagini, si legge, risalirebbero al 2005.", "Questa notizia \u00e8 falsa.", "Come ha verificato il 21 maggio 2020 il sito di fact-checking statunitense Snopes , nel video non compare Bill Gates e il filmato non \u00e8 stato girato nel 2005 al Pentagono.", "Andiamo con ordine.", "Il video circola in rete dal 2011.", "All\u2019epoca era stato condiviso per veicolare la bufala secondo cui la persona che parlava stava tenendo un incontro, nel 2005, alla CIA, su FunVax, un progetto di diffusione di un vaccino in Medio Oriente contro l\u2019estremismo religioso.", "In realt\u00e0, per\u00f2, le cose non stavano cos\u00ec.", "Il video mostra delle immagini (modificate) di un articolo pubblicato nel 2010 su Neurology .", "\u00c8 quindi impossibile che il filmato sia stato girato nel 2005.", "Secondo i colleghi fact-checker di Lead Stories il video sarebbe stato in realt\u00e0 creato e diffuso nel 2011 per sostenere un documentario mai completato su FunVax.", "Inoltre, come anticipato, a parlare non \u00e8 BIll Gates, come si pu\u00f2 vedere in questa versione del video che ha una qualit\u00e0 dell\u2019immagine migliore.", "Come ha ricostruito ancora Snopes , fino al 2020 \u2013 anno in cui si stanno diffondendo numerose teorie del complotto che riguardano sia Bill Gates, sia i vaccini, sia il nuovo coronavirus \u2013, il nome del cofondatore di Microsoft non era mai stato associato a questo video.", "Precisiamo infine che un portavoce della Bill & Melinda Gates Foundation ha confermato a Reuters che la persona nel video non \u00e8 Gates."], "category": "Notizia Falsa", "publish_date": "2020-05-27", "tags": ["#verabot", "bill gates", "pentagono", "vaccino"], "links": ["https://www.facebook.com/liberiamocidallamatrix/videos/552918245619499/", "https://www.snopes.com/fact-check/bill-gates-brief-cia-in-2005/", "https://www.metabunk.org/threads/debunked-funvax-pentagon-briefing-on-removing-the-god-gene-hoax.317/", "https://n.neurology.org/content/75/18_Supplement_1/S67", "https://leadstories.com/hoax-alert/2019/12/fake-news-leaked-Pentagon-Video-Does-NOT-Show-Flu-Vaccine-Used-To-Modify-Human-Behavior.html", "https://www.youtube.com/watch?time_continue=7&v=jRg41D8SOq0&feature=emb_title", "https://www.reuters.com/article/uk-factcheck-gates-fundamentalists-penta/false-claim-video-shows-bill-gates-presenting-vaccine-for-religious-fundamentalists-to-pentagon-idUSKBN22P35M"]}
{"url": "https://facta.news/notizia-falsa/2020/05/29/non-e-vero-che-il-governo-traccia-gia-i-cellulari-con-android/", "title": "Non \u00e8 vero che il governo \u00abtraccia gi\u00e0 i cellulari con Android\u00bb", "content": ["Venerd\u00ec 29 maggio la redazione di Facta ha ricevuto una segnalazione via WhatsApp che chiedeva di verificare le informazioni contenute in un video, pubblicato il 24 maggio dal canale YouTube Giulia 696 (attivo dal 10 aprile 2020), dal titolo \u00abUltim\u2019Ora 24/05/2020 il Governo traccia gi\u00e0 i cellulari con Android Morris San Greg diffondete\u00bb.", "Il video, della durata complessiva di 4 minuti e 21 secondi, annuncia una \u00abscoperta importantissima di cui nessuno \u00e8 in questo momento a conoscenza\u00bb, ovvero l\u2019installazione dell\u2019app di tracciamento Immuni sui cellulari Android \u00absenza che nessuno gli dia l\u2019autorizzazione\u00bb.", "La prova di ci\u00f2 sarebbe rappresentata dalla presenza della voce \u00abNotifiche di esposizione al Covid-19\u00bb nel men\u00f9 del sistema operativo, circostanza che implicherebbe \u00abche l\u2019app Immuni \u00e8 gi\u00e0 attiva\u00bb e che il sistema operativo Android \u00ab\u00e8 gi\u00e0 stato predisposto per il tracciamento di dati\u00bb.", "Si tratta di una notizia falsa.", "Come la redazione di Facta ha gi\u00e0 avuto modo di verificare in questo articolo , l\u2019app di tracciamento Immuni sar\u00e0 disponibile solo a partire da giugno e la sua installazione sar\u00e0 a totale discrezione dell\u2019utente (come specificato dall\u2019articolo 6 del decreto-legge n.28 del 30 aprile 2020).", "Quanto alla voce \u00abNotifiche di esposizione al Covid-19\u00bb, si tratta di un\u2019interfaccia per il contact-tracing digitale sviluppata in collaborazione tra Apple e Google, che servir\u00e0 a integrare l\u2019esperienza dell\u2019app Immuni, ma che non pu\u00f2 per\u00f2 funzionare senza di essa.", "Come ha spiegato la stessa Google, la funzionalit\u00e0 potr\u00e0 infatti essere attivata solo dopo il download dell\u2019applicazione \u00abdell\u2019autorit\u00e0 sanitaria pubblica governativa\u00bb del proprio Paese.", "Dal momento che l\u2019app Immuni non \u00e8 ancora stata rilasciata, dunque, \u00e8 falso affermare che il \u00abil governo traccia gi\u00e0 i cellulari con Android\u00bb."], "category": "Notizia Falsa", "publish_date": "2020-05-29", "tags": ["#verabot", "android", "contact tracing", "coronavirus", "coronavirus sars-cov-2", "covid-19", "immuni", "tracciamento"], "links": ["https://donotlink.it/EWgVW", "https://www.youtube.com/channel/UCT3NDuwb9TQAM3Lu32KTQ0A/about", "https://facta.news/notizia-falsa/2020/05/25/no-lapp-immuni-non-e-gia-sugli-smartphone/", "https://www.ansa.it/canale_saluteebenessere/notizie/sanita/2020/05/28/coronavirus-app-immuni-verso-test-in-sei-regioni_58e84d55-8d09-4afd-859c-47aec5265815.html", "https://www.gazzettaufficiale.it/atto/serie_generale/caricaArticolo?art.progressivo=0&art.idArticolo=6&art.versione=1&art.codiceRedazionale=20G00046&art.dataPubblicazioneGazzetta=2020-04-30&art.idGruppo=2&art.idSottoArticolo1=10&art.idSottoArticolo=1&art.flagTipoArticolo=0#art", "https://www.wired.it/internet/web/2020/05/20/apple-google-contact-tracing-rilascio/", "https://support.google.com/android/answer/9888358?hl=it"]}
{"url": "https://facta.news/fuori-contesto/2020/06/03/bill-gates-non-vuole-oscurare-il-sole-per-fermare-il-surriscaldamento-globale/", "title": "Bill Gates non vuole oscurare il Sole per \u00abfermare il surriscaldamento globale\u00bb", "content": ["Luned\u00ec 1 giugno la redazione di Facta ha ricevuto una segnalazione via WhatsApp che chiedeva di verificare una notizia , pubblicata il 30 maggio 2020 dal sito web Commenti Memorabili , dal titolo: \u00abBill Gates dichiara guerra al sole: lo oscureremo per fermare il surriscaldamento globale\u00bb.", "Secondo l\u2019autore dell\u2019articolo, \u00abin un delirio di onnipotenza che ormai sembra contraddistinguere tutti quelli che possiedono un mucchio di quattrini\u00bb, Bill Gates avrebbe finanziato un progetto chiamato SCoPEx (Stratospheric Controlled Perturbation Experiment), promosso dall\u2019universit\u00e0 di Harvard con lo scopo di \u00abinvertire il surriscaldamento globale\u00bb.", "Nonostante il progetto SCoPEx sia realmente finanziato da Bill Gates, i termini con cui \u00e8 stato presentato dall\u2019articolo oggetto di verifica rendono la notizia fuorviante.", "Il termine \u00absurriscaldamento globale\u00bb, inoltre, \u00e8 una traduzione inesatta dell\u2019inglese \u00abglobal warming\u00bb, per la quale la comunit\u00e0 scientifica utilizza da tempo la locuzione \u00abriscaldamento globale\u00bb .", "Come spiega l\u2019universit\u00e0 di Harvard in questo articolo scientifico risalente al 2014, il progetto SCoPEx rappresenta un tentativo di \u00abgestione delle radiazioni solari\u00bb attraverso l\u2019utilizzo di carbonato di calcio.", "Un esperimento di ingegneria climatica per combattere il riscaldamento globale, dunque, che dovrebbe replicare un meccanismo naturale, lo stesso che dopo l\u2019eruzione del Monte Pinatubo, avvenuta nel 1991 nelle Filippine, abbass\u00f2 la temperatura terrestre di mezzo grado per 18 mesi.", "Secondo quanto spiegano i ricercatori di Harvard, il rilascio di carbonato di calcio (tra i 100 grammi e i 2 chili) avverr\u00e0 nella stratosfera attraverso l\u2019utilizzo di un pallone sonda, in un\u2019area lunga circa un chilometro e larga 100 metri che dovrebbe dunque filtrare i raggi solari.", "Il riferimento alla volont\u00e0 di oscurare il Sole, presente nell\u2019articolo di Commenti Memorabili , compare anche in un articolo pubblicato il 5 dicembre 2018 su Forbes , che parla di \u00abblock out the Sun\u00bb.", "Si tratta in entrambi i casi della semplificazione di un concetto molto pi\u00f9 complesso.", "Per quanto evocativa possa essere l\u2019immagine, \u00e8 infatti difficile immaginare un esperimento in grado di oscurare il Sole.", "Il progetto \u00e8 stato finanziato da numerosi enti filantropici , in una lista che oltre alla Bill & Melinda Gates Foundation (che partecipa alla ricerca sovvenzionando il Programma di ricerca di geo-ingegneria solare di Harvard) include le fondazioni di William Hewlett e Alfred P. Sloan , entrambe molto attive nell\u2019ambito della ricerca scientifica sul clima.", "Per rassicurare circa possibili rischi ambientali e di trasparenza, il 29 luglio 2019 Harvard ha annunciato un comitato di vigilanza sull\u2019esperimento, che si occuper\u00e0 di supervisionare le fasi della ricerca.", "Nel mese di gennaio 2020, SCoPEx ha ottenuto un finanziamento di ulteriori 4 milioni di dollari dal Congresso degli Stati Uniti.", "I test sarebbero dovuti partire nella prima met\u00e0 del 2019 dal deserto del New Mexico, ma la necessit\u00e0 di rassicurare opinione pubblica e finanziatori circa la trasparenza del progetto ha dilatato i tempi burocratici della ricerca.", "Ad oggi la data ufficiale di inizio dei test nella stratosfera non \u00e8 ancora stata rivelata."], "category": "Fuori Contesto", "publish_date": "2020-06-03", "tags": ["bill gates", "riscaldamento globale", "scopex", "sole"], "links": ["https://donotlink.it/QbnwJ", "https://projects.iq.harvard.edu/keutschgroup/scopex", "https://geoengineering.environment.harvard.edu/funding", "http://www.treccani.it/enciclopedia/riscaldamento-globale_%28Enciclopedia-della-Scienza-e-della-Tecnica%29/", "https://keith.seas.harvard.edu/files/tkg/files/dykema_et_al._-_2014_-_stratospheric_controlled_perturbation_experiment_.pdf", "https://www.nature.com/articles/d41586-018-07533-4", "https://keith.seas.harvard.edu/files/tkg/files/dykema_et_al._-_2014_-_stratospheric_controlled_perturbation_experiment_.pdf#page=12", "https://www.forbes.com/sites/trevornace/2018/12/05/harvard-scientists-begin-experiment-to-block-out-the-sun/#1a42335440c2", "https://www.boell.de/sites/default/files/etc-group_briefing_scopex.pdf", "https://geoengineering.environment.harvard.edu/funding", "https://hewlett.org/", "https://sloan.org/", "https://www.seas.harvard.edu/news/2019/07/harvard-project-address-uncertainties-solar-geoengineering", "https://www.sciencemag.org/news/2020/01/us-geoengineering-research-gets-lift-4-million-congress", "https://www.nature.com/articles/d41586-019-02331-y"]}
{"url": "https://facta.news/immagine-modificata/2020/06/03/no-in-questa-foto-adolf-hitler-non-teneva-in-mano-una-bibbia/", "title": "No, in questa foto Adolf Hitler non teneva in mano una Bibbia", "content": ["Il 2 giugno su Facebook \u00e8 stata pubblicata un\u2019 immagine che mostra il dittatore nazista Adolf Hitler, il presidente statunitense Donald Trump e il leader della Lega Matteo Salvini mentre alzano, tenendolo con la mano sinistra, un libro.", "Se per i primi due possiamo solamente dire che si tratta di un libro con la copertina scura, nel caso di Salvini sappiamo per certo che si tratta dei \u00abVangeli\u00bb, come riportato sulla copertina bianca del testo.", "Nell\u2019immagine che contiene le tre foto \u00e8 presente questo commento: \u00abMi fanno venire i brividi.", "La conferma che la storia non passa mai, come un segno indelebile.", "Da notare come trump e hitler hanno in mano la Bibbia\u00bb.", "La foto di Adolf Hitler con in mano la presunta Bibbia \u00e8 falsa, modificata con un programma di grafica.", "Come ha verificato il sito di fact-checking statunitense Snopes , nella foto originale Hitler non ha in mano una Bibbia: sta in realt\u00e0 facendo il saluto nazista mentre cammina tra la folla.", "La foto di Trump \u00e8 invece reale ed stata scattata il 1 giugno 2020 presso la St. John\u2019s Episcopal\u00a0Church.", "Nella stessa giornata nel Paese si sono svolte diverse proteste legate all\u2019omicidio di George Floyd, afroamericano deceduto il 25 maggio 2020 durante un arresto.", "Un poliziotto \u00e8 indagato con l\u2019accusa di omicidio.", "Infine, anche la foto che mostra Matteo Salvini con il Vangelo in mano \u00e8 vera e risale a febbraio 2018 .", "La foto \u00e8 stata scattata durante la campagna elettorale per le ultime elezioni politiche."], "category": "Immagine Modificata", "publish_date": "2020-06-03", "tags": ["adolf hitler", "bibbia", "donald trump"], "links": ["https://www.facebook.com/photo.php?fbid=4100026843371093&set=basw.Abpr9ZzmbkCyCRRwrteecPFvW85iY8H_QWXOoJsnMqQYk0qGBbW71Tst55ah8YgXo3R7318ve2M-DR7iabD5WgV6iL05vXeXTZYzkbZ9l8Kn9zLd08MMriqpeo7gUFZHyvwfj_6_BaE_6kmjRdGl0p8Oe1PBlxsaibNjsWxkMOFhLA.101996534881846.1484183898259262.426799130681645.10220602190756579.4100026843371093.588229421187578.10220602189756554.1324345744254131.10150637296155254&type=1&theater", "https://www.snopes.com/fact-check/hitler-holding-bible/", "https://www.gettyimages.it/detail/fotografie-di-cronaca/nazi-german-fuhrer-adolf-hitler-saluting-girding-fotografie-di-cronaca/50493688", "https://www.flickr.com/photos/whitehouse/49963649028/", "https://abcnews.go.com/Politics/national-guard-troops-deployed-white-house-trump-calls/story?id=71004151", "https://www.nytimes.com/2020/05/31/us/george-floyd-investigation.html", "https://www.ilpost.it/2020/05/29/poliziotto-morte-george-floyd-arrestato/", "https://www.ilfattoquotidiano.it/2018/02/25/lega-il-giuramento-di-salvini-con-vangelo-e-costituzione-in-mano-e-alla-piazza-siate-apostoli/4186400/"]}
{"url": "https://facta.news/notizia-falsa/2020/06/03/non-ce-uno-studio-scientifico-su-covid-19-che-ribalta-tutto-e-che-prova-che-gli-asintomatici-non-contagiano-nessuno/", "title": "Non c\u2019\u00e8 uno studio scientifico su Covid-19 che \u00abribalta tutto\u00bb e che prova che \u00abgli asintomatici non contagiano nessuno\u00bb", "content": ["Il 3 giugno la redazione di Facta ha ricevuto alcune richieste di verifica di un articolo dal titolo \u00abLo studio scientifico che ribalta tutto: \u201cgli asintomatici non contagiano nessuno\u201d\u00bb pubblicato il 25 maggio 2020 sul blog La cruna dell\u2019ago , sito gestito da Cesare Sacchetti.", "Nel testo si legge che uno studio scientifico, recentemente pubblicato dalla casa editrice Elsevier , cambierebbe \u00abl\u2019intera narrazione sugli asintomatici Covid\u00bb.", "Si tratterebbe di un\u2019indagine dove otto scienziati cinesi avrebbero esaminato il caso di una 22enne positiva al virus ma asintomatica presso l\u2019ospedale di Guangdong (Cina) senza riscontrare in nessuna delle persone entrate in contatto con la donna, \u00abben 455 \u2013 va avanti l\u2019articolo \u2013 tra personale ospedaliero, membri famigliari e pazienti ospedalieri\u00bb, l\u2019infezione da Sars-CoV-2.", "Le conclusioni dell\u2019indagine, secondo l\u2019autore de La cruna dell\u2019ago , confermerebbero \u00abla completa inutilit\u00e0 delle misure precauzionali adoperate dal governo Conte e dalle regioni in merito al distanziamento sociale e all\u2019uso delle mascherine\u00bb.", "Si tratta di una notizia falsa: lo studio citato dall\u2019articolo in esame esiste, ma le conclusioni non sono state riportate in modo corretto dall\u2019autore, con un effetto fuorviante e potenzialmente pericoloso nel contesto della pandemia di Covid-19 in corso.", "Andiamo con ordine.", "Teniamo innanzitutto a ricordare che Sacchetti \u00e8 stato gi\u00e0 in svariate occasioni responsabile della diffusione di bufale sul nuovo coronavirus, tanto che i colleghi fact-checker di NewsGuard lo hanno inserito tra i cosiddetti super-diffusori di disinformazione a tema Covid-19 via Twitter in Europa.", "Qui , ad esempio, aveva pubblicato un video in cui si sosteneva che l\u2019Ospedale Humanitas di Bergamo a fine marzo avesse gi\u00e0 superato l\u2019emergenza Covid, mentre non era affatto cos\u00ec.", "Qui , invece, abbiamo scritto di come Sacchetti avesse interpretato erroneamente una circolare del Ministero della Salute sulle autopsie delle persone decedute durante l\u2019epidemia contribuendo in prima persona alla diffusione di una bufala.", "Qui , infine, aveva sostenuto che l\u2019Organizzazione mondiale della sanit\u00e0 avesse provato a corrompere il presidente del Madagascar per avvelenare una presunta cura contro la Covid, notizia anche in questo caso priva di qualsiasi fondamento.", "In merito all\u2019articolo al centro della nostra verifica, confermiamo \u2013 come anticipato poco sopra \u2013 che esiste uno studio realizzato da alcuni scienziati operativi presso centri di ricerca cinesi e pubblicato lo scorso 13 maggio su Respiratory Medicine (rivista che fa parte del gruppo editoriale Elsevier ).", "Qui si parla del caso di una paziente asintomatica (che pur avendo contratto l\u2019infezione da Sars-CoV-2 non manifestava cio\u00e8 sintomi) e gli aspetti clinici di 455 suoi contatti allo scopo di approfondire l\u2019infettivit\u00e0 del nuovo coronavirus.", "Ed \u00e8 vero che la ricerca, pubblicata col titolo (traduciamo dall\u2019inglese) \u00abUno studio sull\u2019infettivit\u00e0 dei portatori di SARS-CoV-2 asintomatici\u00bb, non ha rilevato l\u2019infezione da nuovo coronavirus nei contatti della paziente (35 pazienti, 196 familiari e 224 operatori sanitari).", "Tuttavia, nello studio, gli scienziati sostengono che \u00abl\u2019infettivit\u00e0 di alcuni portatori asintomatici di Sars-CoV-2 potrebbe essere debole\u00bb e non, come invece sostenuto da La cruna dell\u2019ago , che \u00ab\u201cgli asintomatici non contagiano nessuno\u201d\u00bb (frase che, peraltro, veniva riportata tra virgolette, dunque imputata ai ricercatori stessi).", "Nel paragrafo dedicato alle conclusioni dello studio i ricercatori si esprimono piuttosto dicendo che \u00abmisure efficaci di prevenzione e controllo sono utili per prevenire la diffusione di Covid-19 da portatori asintomatici\u00bb e che \u00abil risultato di questo studio pu\u00f2 alleviare le parti del pubblico preoccupate per le persone infette asintomatiche\u00bb.", "Alleviare, dunque, non escludere che questo possa succedere.", "Quella sulla trasmissione della Covid-19 da pazienti asintomatici \u00e8 una ricerca in corso, dove le evidenze cliniche sono in continuo aggiornamento.", "Secondo l\u2019Organizzazione mondiale della sanit\u00e0 \u00e8 possibile che le persone infette presentino sintomi lievi, soprattutto nelle prime fasi della malattia, e ci sono evidenze che anche persone che non manifestano sintomi possano trasmettere il virus.", "Anche se \u00abnon \u00e8 ancora noto quanto spesso succeda\u00bb, si legge sul portale dedicato alle domande dei cittadini."], "category": "Notizia Falsa", "publish_date": "2020-06-03", "tags": ["#verabot", "coronavirus", "covid-19", "mascherine", "salute&benessere", "sars-cov-2", "studi clinici"], "links": ["http://archive.is/2aEi5", "https://facta.news/tag/covid-19/", "https://www.newsguardtech.com/twitter-superspreaders-europe/", "https://facta.news/notizia-falsa/2020/04/29/non-e-vero-che-il-27-marzo-lospedale-humanitas-di-bergamo-aveva-superato-lemergenza-covid-19/", "https://facta.news/notizia-falsa/2020/05/12/non-e-vero-che-una-circolare-del-ministero-della-salute-vieta-le-autopsie-sui-morti-di-covid-19/", "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "https://www.resmedjournal.com/article/S0954-6111(20)30166-9/pdf", "http://www.elsevier.com/locate/rmed", "https://www.resmedjournal.com/article/S0954-6111(20)30166-9/pdf", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses"]}
{"url": "https://facta.news/notizia-falsa/2020/06/03/no-il-canale-americano-msnbc-non-ha-trasmesso-immagini-tratte-da-un-film-di-zombie-per-dimostrare-quanto-lamerica-sta-andando-a-fuoco-per-colpa-di-trump/", "title": "No, il canale americano Msnbc non ha trasmesso immagini tratte da un film di zombie per \u00abdimostrare quanto l\u2019America sta andando a fuoco per colpa di Trump\u00bb", "content": ["Mercoled\u00ec 3 giugno la redazione di Facta ha ricevuto una segnalazione via WhatsApp che chiedeva di verificare la notizia, pubblicata tra l\u20191 e il 2 giugno 2020 da numerosi account Twitter in lingua italiana, secondo cui l\u2019emittente americana Msnbc avrebbe mandato in onda spezzoni del film di zombie \u00abWorld War Z\u00bb per \u00abincitare la narrativa dell\u2019America in fiamme\u00bb e dare la colpa alla cattiva gestione di Donald Trump.", "La notizia \u00e8 stata tradotta per la prima volta in lingua italiana dall\u2019account ItalyQanons, la versione italiana di QAnon , il gruppo americano che dall\u2019ottobre 2017 teorizza un complotto ordito dallo \u00abstato profondo\u00bb ai danni del presidente degli Stati Uniti Donald Trump, raccogliendone le prove su Twitter e sull\u2019imageboard 4chan.", "\u00abLe Fake News usano un\u2019immagine presa dal film \u201cWorld War Z\u201d per incitare la narrativa America in fiamme\u00bb ha twittato ItalyQanons il 1 giugno, \u00abPerch\u00e9?", "Nemici del popolo\u00bb.", "Nelle ore successive la notizia \u00e8 stata ripresa da alcuni account collegati a QAnon (riconoscibili dalla lettera Q nell\u2019account) ed \u00e8 arrivata al grande pubblico con la condivisione di Maurizio Gustinicchi, autore del sito Scenari Economici, che il 2 giugno ha scritto su twitter: \u00abMSNBC usa delle immagini prese dal film World War Z (La Guerra mondiale degli Zombie) per dimostrare quanto l\u2019America sta andando a fuoco per colpa di Trump\u00bb.", "Si tratta di una notizia falsa, originata da un tweet satirico e giunta in Italia al termine di una campagna di misinformazione proveniente dagli Stati Uniti.", "Come ha raccontato il sito web The Verge , infatti, il video del film World War Z montato con la grafica del canale Msnbc \u00e8 iniziato a circolare grazie alla condivisione dell\u2019account Twitter Bad Scooter (aperto nel 2013, ma che vanta appena 62 follower), in un tweet ora cancellato.", "Il riferimento a Bad Scooter \u00e8 presente nella stessa immagine diffusa su internet, con la scritta \u00abBad Scooter Not Real\u00bb che compare sul logo della Msnbc.", "Lo stesso 1 giugno, poche ore dopo la condivisione (e l\u2019inaspettata viralit\u00e0), l\u2019account ha pubblicato un tweet in cui specificava l\u2019intento umoristico del video, ottenuto montando l\u2019audio di una clip realmente mandata in onda dall\u2019emittente, con le immagini del trailer di World War Z (dal minuto 1:41 ), un film del 2013 a tema zombie con protagonista Brad Pitt.", "Bad Scooter ha anche chiesto scusa per ogni eventuale fraintendimento.", "La notizia era nel frattempo per\u00f2 sfuggita al suo controllo e, nonostante il post pubblico di scuse, era gi\u00e0 stata rilanciata dall\u2019account principale di QAnon come ulteriore prova del complotto dei media ai danni di Donald Trump, ottenendo quasi 3mila retweet e una visibilit\u00e0 giunta fino in Italia."], "category": "Notizia Falsa", "publish_date": "2020-06-03", "tags": ["donald trump", "msnbc", "qanon", "world war z"], "links": ["https://twitter.com/gustinicchi/status/1267593345603375104?s=20", "https://twitter.com/VNotKind/status/1267489910514159618?s=20", "https://twitter.com/ItalyQanons/status/1267496383772319749?s=20", "https://www.theatlantic.com/magazine/archive/2020/06/qanon-nothing-can-stop-what-is-coming/610567/", "https://twitter.com/ItalyQanons/status/1267496383772319749", "https://twitter.com/Stefbazzi/status/1267685135719247874", "https://twitter.com/VNotKind/status/1267489910514159618?s=20", "https://twitter.com/gustinicchi/status/1267593345603375104?s=20", "https://www.theverge.com/2020/6/1/21277297/msnbc-world-war-z-qanon-misinformation-fake-twitter", "https://twitter.com/OfficialSlop", "https://twitter.com/OfficialSlop/status/1267300466465157121?s=20", "https://www.youtube.com/watch?v=Md6Dvxdr0AQ&feature=youtu.be&t=101", "https://twitter.com/Qanon76/status/1267489387366973441"]}
{"url": "https://facta.news/immagine-modificata/2020/06/03/mike-tyson-non-ha-mai-scritto-su-twitter-che-se-i-bianchi-scendessero-in-piazza-ogni-volta-che-un-nero-ammazza-uno-di-loro-non-avremmo-mai-pace/", "title": "Mike Tyson non ha mai scritto su Twitter che \u00abse i bianchi scendessero in piazza ogni volta che un nero ammazza uno di loro, non avremmo mai pace\u00bb", "content": ["Mercoled\u00ec 3 giugno la redazione di Facta ha ricevuto una segnalazione via WhatsApp che chiedeva di verificare l\u2019immagine \u2013 circolata a partire dal 29 maggio su Reddit e su Twitter , anche in lingua italiana \u2013 di un presunto tweet pubblicato del pugile americano Mike Tyson, in cui si legge: \u00abSe i bianchi scendessero in piazza ogni volta che un nero ammazza uno di loro, non avremmo mai pace\u00bb.", "Il riferimento \u00e8 alle manifestazioni di protesta contro la morte di George Floyd, l\u2019uomo afroamericano ucciso in seguito ad un tentativo di arresto violento della polizia di Minneapolis.", "Nello screenshot del presunto Tweet compare anche la risposta di un utente, tale Micky Bellic, che definisce il messaggio del pugile \u00abuna brutta uscita\u00bb.", "Si tratta di una notizia falsa, ottenuta attraverso un fotomontaggio.", "Il messaggio in questione non compare infatti sulla pagina ufficiale di Mike Tyson e, analizzandolo meglio, risulta la versione modificata di questo tweet , come si pu\u00f2 verificare dall\u2019identico numero di retweet e di like e dalla risposta effettivamente inviata da Micky Bellic.", "Il tweet originale era stato scritto lo scorso 10 maggio per celebrare la vittoria del lottatore di arti marziali miste Francis Ngannou (chiamato Frances Nyngonu da Tyson), ottenuta dopo un incontro durato appena 20 secondi e andato in scena nello show Ufc 249.", "La risposta di Bellic sottolineava invece l\u2019errore di Tyson nello scrivere il cognome del lottatore.", "A confermare l\u2019inesistenza del tweet oggetto di verifica ci ha pensato lo stesso Micky Bellic, che nella sua bio di Twitter fa sapere \u00abIl tweet di Mike Tyson-\u201dbrutta uscita\u201d \u2013 \u00c8 tutto falso, non ho mai detto \u201cbrutta uscita\u201d.", "Smettetela di mandarmi messaggi privati, qualche pagliaccio ha falsificato tutto.", "Non so perch\u00e9 io sia stato coinvolto\u00bb."], "category": "Immagine Modificata", "publish_date": "2020-06-03", "tags": ["george floyd", "mike tyson", "twitter"], "links": ["https://www.reddit.com/r/WatchRedditDie/comments/gv134z/here_is_a_tweet_you_wont_see_on_the_heavily/", "https://twitter.com/throneofthesun/status/1266411406695555078?s=20", "https://twitter.com/Johnny__Love/status/1266429712680857604?s=20", "https://www.nytimes.com/2020/05/31/us/george-floyd-investigation.html", "https://twitter.com/MikeTyson/status/1259329458172919808", "https://www.youtube.com/watch?v=yFK5MnRn16E", "https://www.ultimouomo.com/ufc-249-incontri-analisi/", "https://twitter.com/mickybellic"]}
{"url": "https://facta.news/fuori-contesto/2020/06/04/sostenere-che-il-vaccino-di-moderna-contro-la-covid-19-funziona-da-dicembre-un-miliardo-di-dosi-lanno-e-fuorviante/", "title": "Sostenere che il vaccino di Moderna contro la Covid-19 \u00abfunziona: da dicembre un miliardo di dosi l\u2019anno\u00bb \u00e8 fuorviante", "content": ["Il 3 giugno la redazione di Facta ha ricevuto alcune richieste di verifica di un articolo dal titolo \u00abIl vaccino funziona: da dicembre un miliardo di dosi l\u2019anno\u00bb pubblicato il 29 maggio 2020 sul sito de L\u2019Espresso .", "Il testo riporta i risultati della prima fase di sperimentazione clinica del vaccino prodotto dall\u2019azienda Moderna , con sede a Cambridge nel Massachusetts (Usa), che si occupa di ricerca e sviluppo di farmaci a base di mRNA .", "In merito al vaccino, dal nome mRNA-1273, si legge nel sottotitolo dell\u2019articolo che ci \u00e8 stato segnalato, \u00abcrea anticorpi che neutralizzano il covid\u00bb e, pi\u00f9 avanti, \u00abi test sono ok e sar\u00e0 approvato in autunno.", "Poi partir\u00e0 la produzione di massa\u00bb.", "L\u2019articolo contiene poi un\u2019intervista ad Andrea Carfi , uno scienziato italiano a capo del team sulle malattie infettive presso l\u2019azienda statunitense.", "\u00abNei prossimi due mesi dovremmo avviare la fase decisiva che includer\u00e0 migliaia di persone, negli Usa e forse anche in Europa, il confronto tra chi ricever\u00e0 il vaccino e chi invece un placebo e quindi la valutazione dell\u2019efficacia\u00bb, avrebbe sostenuto Carfi, che avrebbe aggiunto che \u00aba questo punto, se tutto procede come speriamo e quando il vaccino sar\u00e0 autorizzato dalle autorit\u00e0 sanitarie, potr\u00e0 essere utilizzato su larga scala\u00bb.", "Il contenuto dell\u2019articolo \u00e8 riferito a fatti reali, ma il titolo andrebbe contestualizzato nel quadro pi\u00f9 ampio della sperimentazione: non esplicitando che si tratta di un vaccino specifico, e ancora in fase di studio, potrebbe far intendere al lettore che sia ormai disponibile un vaccino contro il virus Sars-CoV-2 , responsabile dell\u2019attuale pandemia, o comunque lascia ampio margine per l\u2019interpretazione.", "La seconda parte del titolo, dove si fa riferimento a \u00abun miliardo di dosi l\u2019anno\u00bb, a partire \u00abda dicembre\u00bb, contribuisce ad alimentare questa prospettiva.", "Facciamo chiarezza.", "Il vaccino mRNA-1273 esiste davvero: si tratta di uno degli oltre cento vaccini in corso di valutazione nel mondo per la profilassi della Covid-19 .", "Il prodotto, che include un segmento di Rna copiato da una versione sintetica del virus Sars-Cov-2 e mira a riprodurre il meccanismo con cui il virus attacca le cellule umane, \u00e8 in fase di sperimentazione clinica a partire dal 16 marzo 2020 \u2013 questa la documentazione ufficiale del trial.", "Lo scorso 18 maggio Moderna, che lo ha sviluppato, ha rilasciato un comunicato stampa sull\u2019andamento della fase I della sperimentazione (al centro anche di un altro dei nostri articoli di fact-checking), attualmente in corso, e in particolare il test su 45 volontari tra i 18 e i 45 anni che, stando alle dichiarazioni della company, avrebbe fornito \u00abdati clinici provvisori positivi\u00bb, come si evince anche dal testo dell\u2019intervista de L\u2019Espresso .", "Si tratta di risultati, come chiaro gi\u00e0 dal titolo del comunicato \u2013 traduciamo dall\u2019inglese, \u00abModerna annuncia dati intermedi positivi di fase 1 per il suo vaccino mRNA (mRNA-1273) contro il nuovo coronavirus\u00bb \u2013 , intermedi, che hanno valutato la sicurezza e la risposta degli anticorpi di un numero ristretto di candidati, ma che non permettono di affermare che \u00abil vaccino funziona\u00bb, come invece recita il titolo dell\u2019articolo in questione.", "In merito al \u00abmiliardo di dosi\u00bb annunciate nella seconda parte del titolo, l\u2019articolo fa evidentemente riferimento a una dichiarazione dell\u2019intervistato: \u00abModerna ha annunciato poche settimane fa l\u2019accordo con il produttore di farmaci svizzero Lonza per una collaborazione che durer\u00e0 dieci anni.", "Sono gi\u00e0 previsti due siti industriali, uno negli Stati Uniti e l\u2019altro in Svizzera\u00bb le parole di Carfi, che avrebbe poi precisato: \u00abil nostro stabilimento produttivo, che ha prodotto vaccini per altri studi clinici verr\u00e0 potenziato.", "Si dovr\u00e0 valutare se aprirne anche altri in diverse zone del pianeta per arrivare alla fabbricazione di 1 miliardo di dosi di vaccino l\u2019anno\u00bb.", "Questo, nel testo dell\u2019articolo, l\u2019unico riferimento al quantitativo di dosi del vaccino: di fatto ancora un\u2019ipotesi di lavoro, dove anche la finestra temporale \u00e8 ancora un\u2019incognita, a differenza di quel che porterebbe a pensare il titolo.", "Ricordiamo inoltre che, come confermano le posizioni ufficiali dell\u2019Organizzazione mondiale della sanit\u00e0, non \u00e8 ancora disponibile un vaccino per la profilassi della Covid-19 e, secondo il Ministero della Salute , per realizzarne uno ad hoc i tempi potrebbero essere anche relativamente lunghi (si stima 12-18 mesi)."], "category": "Fuori Contesto", "publish_date": "2020-06-04", "tags": ["#verabot", "coronavirus", "covid-19", "efficacia", "sars-cov-2", "vaccini"], "links": ["https://espresso.repubblica.it/plus/articoli/2020/05/29/news/un-miliardo-di-dosi-l-anno-vaccino-1.348974?preview=true", "https://www.modernatx.com/", "https://www.britannica.com/science/messenger-RNA", "https://www.linkedin.com/in/andrea-carfi/", "https://facta.news/tag/coronavirus-sars-cov-2/", "https://www.modernatx.com/modernas-work-potential-vaccine-against-covid-19", "https://www.fondazioneveronesi.it/magazine/articoli/lesperto-risponde/covid-19-i-vaccini-in-fase-di-sperimentazione", "https://docs.google.com/document/d/1LY1gnTpRsAovI1D12nS3CY7ojWVfBtojteQID-ttJeA/edit", "https://youtu.be/qJlP91xjvsQ", "https://www.modernatx.com/modernas-work-potential-vaccine-against-covid-19", "https://clinicaltrials.gov/ct2/show/NCT04283461?term=mRNA-1273&cond=COVID-19&draw=2&rank=1", "https://investors.modernatx.com/news-releases/news-release-details/moderna-announces-positive-interim-phase-1-data-its-mrna-vaccine", "https://facta.news/fuori-contesto/2020/05/28/tra-chi-ha-sperimentato-il-vaccino-anti-covid-di-moderna-ci-sono-state-reazioni-avverse-ma-non-e-corretto-parlare-di-catastrofe/", "https://investors.modernatx.com/news-releases/news-release-details/moderna-announces-positive-interim-phase-1-data-its-mrna-vaccine", "https://espresso.repubblica.it/plus/articoli/2020/05/29/news/un-miliardo-di-dosi-l-anno-vaccino-1.348974?preview=true", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=228#6"]}
{"url": "https://facta.news/notizia-falsa/2020/06/04/no-nessuna-nuova-regola-permettera-a-facebook-di-usare-le-nostre-foto/", "title": "No, nessuna nuova regola permetter\u00e0 a Facebook di usare \u00able nostre foto\u00bb", "content": ["Gioved\u00ec 4 giugno la redazione di Facta ha ricevuto una segnalazione via WhatsApp che chiedeva di verificare la notizia, circolata su Facebook sotto forma di catena, secondo cui \u00abda domani\u00bb entrerebbe in vigore una nuova regola che permetterebbe a Facebook di utilizzare le foto pubblicate sulla piattaforma.", "Una scadenza da ricordare, dal momento che potrebbe essere oscurata dalla \u00abconfusione intorno al Covid 19\u00bb.", "Tali foto \u00abpossono essere usate in cause legali contro di noi\u00bb mette in guardia l\u2019autore della catena, visto che \u00abtutto quello che abbiamo pubblicato oggi diventa pubblico, anche i messaggi cancellati\u00bb.", "Per aggirare il nuovo regolamento, in ogni caso, sarebbe sufficiente copia/incollare un semplice messaggio sulla propria bacheca, con il quale si esplicita che \u00ab\u00e8 rigorosamente vietato rivelare, copiare, distribuire o intraprendere altre azioni contro di me in base a questo profilo e/o sui suoi contenuti\u00bb.", "Si tratta di una notizia falsa, che torna ciclicamente a circolare su Facebook e a ottenere condivisioni.", "Il messaggio in questione \u00e8 la traduzione di una catena originariamente circolata negli Stati Uniti a partire dal 2012, la cui veridicit\u00e0 \u00e8 stata smentita in pi\u00f9 occasioni dai colleghi dei siti di fact-checking internazionali ( qui nel 2012, qui nel 2016 e qui nel 2019, ad esempio).", "Vale la pena specificare che nessun nuovo regolamento \u00e8 intervenuto a modificare i termini di servizio accettati dall\u2019utente nell\u2019atto dell\u2019iscrizione e che le immagini pubblicate su Facebook restano di propriet\u00e0 del creatore originale ( punto 3.3.1 delle Condizioni d\u2019uso di Facebook).", "La versione della catena attualmente in circolazione contiene il riferimento all\u2019emergenza Covid-19, cos\u00ec da rendere il messaggio pi\u00f9 attuale, ma una simile formulazione \u00e8 stata pubblicamente smentita da Facebook nel 2019, nella sezione del sito dedicata alle domande della comunit\u00e0.", "A chi dovesse imbattersi nel messaggio, Facebook consiglia di segnalare il post o, nel caso il messaggio fosse arrivato via mail, di inviare una copia all\u2019indirizzo phish@fb.com."], "category": "Notizia Falsa", "publish_date": "2020-06-04", "tags": ["#verabot", "coronavirus", "covid-19", "facebook"], "links": ["https://www.facebook.com/permalink.php?story_fbid=133583524983387&id=105447041130369", "https://www.snopes.com/fact-check/facebook-posts-made-public/", "https://www.theguardian.com/technology/2016/oct/18/facebook-hoax-private-photos-public-tomorrow", "https://www.politifact.com/factchecks/2019/may/01/facebook-posts/rumor-about-facebook-going-public-your-posts-and-p/", "https://www.facebook.com/terms", "https://www.facebook.com/help/community/question/?id=10215595584016872"]}
{"url": "https://facta.news/fuori-contesto/2020/06/04/no-nel-1990-i-simpson-non-hanno-predetto-la-morte-di-george-floyd/", "title": "No, nel 1990 I Simpson non hanno predetto la morte di George Floyd", "content": ["Il 3 giugno su Facebook \u00e8 stata pubblicata un\u2019 immagine che mostrerebbe un fotogramma di una puntata della serie televisiva animata The Simpson , in cui appare il capo della polizia Clarence Winchester mentre tiene un piede sul collo di un personaggio afroamericano a terra.", "Alle spalle dei due, appare la figlia di Homer Simpson, Lisa, con un cartello in mano con la scritta \u00abJustice for George\u00bb e il disegno di un cuore rosso.", "Il riferimento \u00e8 alle proteste legate all\u2019omicidio di George Floyd, afroamericano deceduto il 25 maggio 2020 durante un arresto.", "Quattro poliziotti sono stati incriminati per la morte dell\u2019uomo.", "L\u2019immagine \u00e8 accompagnata da un commento in cui si sostiene che si tratterebbe di una scena del sesto episodio dell\u2019undicesima stagione della serie andata in onda nel 1990.", "Questa notizia \u00e8 falsa.", "L\u2019immagine infatti non mostra una puntata de I Simpson andata in onda nel 1990.", "La scena non compare in nessuna stagione della serie televisiva.", "Il disegno in questione \u2013 in cui si chiede giustizia per George Floyd \u2013 \u00e8 stato in realt\u00e0 pubblicato per la prima volta il 30 maggio 2020 sul profilo Instagram dell\u2019artista Yuri Pomo , come si pu\u00f2 verificare qui .", "Si tratta quindi di un prodotto artistico comparso online cinque giorni dopo l\u2019uccisione di George Floyd."], "category": "Fuori Contesto", "publish_date": "2020-06-04", "tags": ["george floyd", "the simpson"], "links": ["https://www.facebook.com/photo.php?fbid=10219959193642114&set=pcb.10219959194242129&type=3&theater", "https://www.nytimes.com/2020/05/31/us/george-floyd-investigation.html", "https://www.ilpost.it/2020/06/03/altri-tre-poliziotti-incriminati-george-floyd/", "https://www.snopes.com/fact-check/simpsons-predict-george-floyd/", "https://www.famousbirthdays.com/people/yuri-pomo.html", "https://www.instagram.com/p/CA0d6vKgGYS/?utm_source=ig_embed"]}
{"url": "https://facta.news/immagine-modificata/2020/06/05/no-nellarticolo-pubblicato-da-adnkronos-non-ce-la-foto-di-un-treno-con-sopra-scritto-covid-19-piano-di-deportazione/", "title": "No, nell\u2019articolo pubblicato da Adnkronos non c\u2019\u00e8 la foto di un treno con sopra scritto \u00abCovid-19 piano di deportazione\u00bb", "content": ["Il 25 maggio su Facebook \u00e8 stata pubblicata l\u2019 immagine di un articolo che mostra la foto del vagone di un treno.", "La carrozza nella parte esterna e al di sopra delle finestre riporta la scritta \u00abCovid-19 piano di deportazione\u00bb.", "Il testo dell\u2019articolo presente nell\u2019immagine rimanda all\u2019agenzia di stampa Adnkronos e il titolo recita \u00abCoronavirus, spunta treno-ospedale a Milano\u00bb.", "Questo contenuto veicola una notizia falsa: la foto del treno \u00e8 stata modificata.", "Nella foto originale non compare sulla carrozza la scritta \u00abCovid-19 piano di deportazione\u00bb, come si pu\u00f2 verificare qui e qui .", "L\u2019articolo pubblicato il 25 maggio 2020 da Adnkronos riportava la notizia (pubblicata anche da altre testate nazionali e locali: qui , qui e qui ) di un progetto che prevede, in caso di una nuova emergenza sanitaria, la trasformazione di un treno in un \u00abmini ospedale da campo\u00bb."], "category": "Immagine Modificata", "publish_date": "2020-06-05", "tags": ["#verabot", "covid-19", "nuovo coronavirus", "treno"], "links": ["https://www.facebook.com/photo.php?fbid=1389669891222311&set=pb.100005379406414.-2207520000..&type=3&theater", "https://www.adnkronos.com/salute/sanita/2020/05/21/coronavirus-spunta-treno-ospedale-milano_FignEuiNuU9zqD1rAyzGFI.html", "https://milano.repubblica.it/cronaca/2020/05/22/foto/treno_coronavirus_ospedale_da_campo_milano_stazione_greco-257327237/1/#1", "https://www.adnkronos.com/salute/sanita/2020/05/21/coronavirus-spunta-treno-ospedale-milano_FignEuiNuU9zqD1rAyzGFI.html", "https://www.tgcom24.mediaset.it/cronaca/lombardia/foto/a-milano-spunta-un-treno-ospedale-la-denuncia-delladl-cobas-ci-auguriamo-non-sia-lennesimo-spreco-di-soldi_18550681-2020.shtml", "https://www.ilgiorno.it/milano/cronaca/sorpresa-spunta-un-treno-ospedale-a-greco-pirelli-1.5160449", "https://milano.repubblica.it/cronaca/2020/05/22/foto/treno_coronavirus_ospedale_da_campo_milano_stazione_greco-257327237/1/#1"]}
{"url": "https://facta.news/notizia-falsa/2020/06/09/no-nicola-zingaretti-non-ha-detto-o-salviamo-i-benetton-o-cade-il-governo/", "title": "No, Nicola Zingaretti non ha detto \u00abo salviamo i Benetton o cade il governo\u00bb", "content": ["Il 7 giugno su Facebook \u00e8 stata pubblicata un\u2019 immagine che, oltre a mostrare una foto del segretario del Partito democratico Nicola Zingaretti, riporta anche il testo di una dichiarazione che sarebbe stata rilasciata dal governatore della Regione Lazio.", "Si legge: \u00abUltim\u2019ora: Zingaretti, autostrade, o salviamo i Benetton o cade il governo\u00bb.", "Questa notizia non trova riscontro in nessuna testata nazionale e locale e in nessun account social ufficiale di Nicola Zingaretti ( qui , qui e qui ).", "Si tratta quindi di una notizia priva di fondamento e frutto di fantasia: Zingaretti non ha mai rilasciato la dichiarazione a lui attribuita.", "Il testo che compare nell\u2019immagine \u00e8 in realt\u00e0 il titolo di un articolo pubblicato il 25 maggio 2020 da Notizie 24 ore , sito che, come spiegato da Newsguard , pubblica \u00abripetutamente contenuti falsi\u00bb.", "Nel pezzo di Notizie 24 ore vengono riportate parti di un post pubblicato su Facebook da Barbara Lezzi (M5s) il 24 maggio scorso in cui criticava il segretario del Pd.", "Secondo la senatrice \u00abl\u2019invito di Zingaretti, seguito dalle sue stesse provocazioni, alla responsabilit\u00e0 e all\u2019abbandono di sterili polemiche si deve legare alla contestuale minaccia di stanchezza da parte del PD.", "\u00c8 un sottile ricatto al M5S pi\u00f9 che un invito.", "Significa che la questione Atlantia deve essere risolta a favore dei Benetton altrimenti salta il governo\u00bb.", "Il riferimento \u00e8 alla vicenda legata al crollo di due anni fa, lungo il tratto dell\u2019autostrada A10, del Ponte Morandi, e alla decisione che dovr\u00e0 prendere il governo su cosa fare riguardo alla concessione ad Atlantia , societ\u00e0 della famiglia Benetton che controlla Autostrade per l\u2019Italia.", "Sul tema, il 24 maggio, Zingaretti ha dichiarato : \u00abSu\u00a0Atlantia\u00a0\u00e8 tempo di decidere. [\u2026]\u00a0La concessione \u00e8 una cosa seria.", "Se \u00e8 stata rispettata o no, si deve sapere.", "Ora basta, si decida.", "Io voglio capire se la concessione \u00e8 stata rispettata o meno perch\u00e9 questo deve motivare quale sar\u00e0 la scelta\u00bb.", "Quindi, riassumendo, una lettura politica di una senatrice del Movimento 5 Stelle \u00e8 stata riportata come una dichiarazione del segretario del Pd."], "category": "Notizia Falsa", "publish_date": "2020-06-09", "tags": ["atlantia", "governo conte ii", "nicola zingaretti"], "links": ["https://www.facebook.com/photo.php?fbid=842082599647339&set=gm.3124485920920703&type=3&theater", "https://www.facebook.com/nicolazingaretti/", "https://twitter.com/nzingaretti?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/nicolazingaretti/?hl=it", "http://archive.is/wCkZQ", "https://api.newsguardtech.com/A803D2FB01ECC88D00328DA95F94860E21FA7292A98C9439A6369B035DD6F8D37E691FB263E0A78F64ECBA806DF0C2C991F018804E995D2F?cid=16a42b39-0a5a-4fb0-ac87-96b3547a8e71", "http://www.senato.it/leg/18/BGT/Schede/Attsen/00029117.htm", "https://www.corriere.it/economia/aziende/20_giugno_06/autostrade-l-intesa-resta-lontana-rischio-battaglia-legale-1709d60c-a81d-11ea-b900-84da2a1f22a9.shtml", "https://mercati.ilsole24ore.com/azioni/borsa-italiana/dettaglio-completo/ATL.MI", "https://www.ilfattoquotidiano.it/2020/05/25/atlantia-zingaretti-su-la7-su-concessioni-si-decida-ora-basta-va-evitata-la-vergogna-di-riaprire-ponte-morandi-senza-verificarle/5812789/"]}
{"url": "https://facta.news/notizia-falsa/2020/05/25/no-lapp-immuni-non-e-gia-sugli-smartphone/", "title": "No, l\u2019app Immuni non \u00e8 \u00abgi\u00e0 sugli smartphone\u00bb", "content": ["Il 24 maggio su Youtube \u00e8 stato pubblicato un video dal titolo \u00abL\u2019APP IMMUNI \u00c8 GI\u00c0 SUGLI SMARTPHONE\u00bb.", "Il riferimento \u00e8 all\u2019applicazione di contact tracing pensata per essere usata dai cittadini sui propri telefoni cellulari e scelta dal governo Conte II per far fronte al contenimento dei contagi da Covid-19.", "Nel video oggetto della nostra analisi si legge che Google avrebbe attivato \u00abdi default, senza avvisare, qualcosa di molto simile all\u2019app Immuni che vogliono farci installare\u00bb.", "Il filmato mostra l\u2019immagine della schermata di un cellulare dove nella sezione dedicata alle \u00abimpostazioni\u00bb del motore di ricerca compare, nei \u00abservizi\u00bb, la scritta \u00abNotifiche di esposizione al COVID-19\u00bb.", "Il video sostiene quindi che il \u00abtracciamento\u00bb sarebbe impossibile da disinstallare e per questo motivo, per non essere tracciati, si potrebbe \u00absolo disattivare il bluetooth e la ricerca automatica dei dispositivi vicini\u00bb.", "Nella parte finale, il video avverte che \u00absiamo gi\u00f9 sotto controllo\u00bb.", "Questa notizia \u00e8 falsa.", "Andiamo con ordine.", "Partendo dal titolo, l\u2019app immuni non \u00e8 \u00abgi\u00e0 sugli smartphone\u00bb anche perch\u00e9 ad oggi [25 maggio 2020] non \u00e8 ancora disponibile.", "Lo scorso 23 maggio, Domenico Arcuri \u2013 commissario straordinario per l\u2019emergenza legata alla diffusione del nuovo coronavirus in Italia \u2013 ha annunciato che l\u2019applicazione \u00abarriver\u00e0 sul mercato a cavallo della fine del mese\u00bb.", "Passiamo ora al contenuto del video.", "Il 20 maggio Google e Apple hanno lanciato l\u2019interfaccia che servir\u00e0 per il contact tracing digitale.", "In un comunicato congiunto le due aziende hanno affermato di aver \u00abcollaborato per costruire la tecnologia di notifica di esposizione al contagio che consentir\u00e0 alle app delle autorit\u00e0 sanitarie di funzionare in modo pi\u00f9 accurato, affidabile ed efficace sia su telefoni Android che iPhone\u00bb.", "Come spiegato dalla stessa Google, la funzionalit\u00e0 \u00abnotifiche di esposizione\u00bb pu\u00f2 essere attivata e disattivata.", "Per attivare questa funzione, per\u00f2, sar\u00e0 prima necessario scaricare l\u2019app \u00abdell\u2019autorit\u00e0 sanitaria pubblica governativa\u00bb del proprio Paese.", "Non essendo stata ancora resa disponibile l\u2019app Immuni, non \u00e8 quindi possibile, al momento, attivare le notifiche.", "Quindi, non \u00e8 vero che Google ha attivato \u00abdi default, senza avvisare, qualcosa di molto simile all\u2019app Immuni\u00bb e che questa funzione \u00e8 impossibile da disattivare."], "category": "Notizia Falsa", "publish_date": "2020-05-25", "tags": ["#verabot", "contact tracing", "covid-19", "google", "immuni"], "links": ["https://donotlink.it/4K5Xn", "https://www.invitalia.it/cosa-facciamo/emergenza-coronavirus/commissario-straordinario", "https://www.ansa.it/sito/notizie/tecnologia/software_app/2020/05/23/arcuri-app-immuni-a-fine-mese-non-ci-saranno-ritardi_6914b858-dcc5-402d-8b3b-3ea1133c4660.html", "https://www.wired.it/internet/web/2020/05/20/apple-google-contact-tracing-rilascio/", "https://www.primaonline.it/2020/05/21/307212/apple-e-google-diffondono-insieme-la-tecnologia-per-app-di-tracciamento/", "https://support.google.com/android/answer/9888358?hl=it"]}
{"url": "https://facta.news/fuori-contesto/2020/06/09/la-foto-dellaltopiano-del-cansiglio-innevato-e-reale-ma-non-e-stata-scattata-a-giugno-2020/", "title": "La foto dell\u2019altopiano del Cansiglio innevato \u00e8 reale, ma non \u00e8 stata scattata a giugno 2020", "content": ["Il 7 giugno su Facebook \u00e8 stata pubblicata una foto che mostra una strada ricoperta di neve.", "Sul lato destro della carreggiata si scorge un cartello stradale su cui si legge \u00abTambre\u00bb; si tratta di un Comune in in provincia\u00a0di\u00a0Belluno, in Veneto.", "La foto \u00e8 accompagnata da un commento in cui si sostiene che la scena (e, quindi, la forte nevicata) si sarebbe verificata \u00absul Cansiglio\u00bb, territorio situato tra le province di Belluno, Treviso e Pordenone.", "Questa notizia \u00e8 fuorviante.", "La foto \u00e8 reale ma non \u00e8 stata scattata a giugno 2020.", "\u00c8 possibile ritrovare la foto segnalata a Facta in alcuni articoli pubblicati da alcune testate locali il 26 febbraio 2020.", "In quella data si dava la notizia che nei pressi dell\u2019altopiano del Cansiglio erano caduti in meno di un\u2019ora diversi di centimetri di neve, come si pu\u00f2 verificare qui e qui ."], "category": "Fuori Contesto", "publish_date": "2020-06-09", "tags": ["ambiente"], "links": ["https://www.facebook.com/photo.php?fbid=748462349027063&set=a.115904712282833&type=3&theater", "https://www.qdpnews.it/fregona/34227-grandine-all-improvviso-su-vittoriese-e-coneglianese-in-cansiglio-oltre-cinque-centimentri-di-neve", "http://www.trevisotoday.it/attualita/vittorioveneto-montebelluna-vento-grandine-pioggia-26-febbraio-2020.html"]}
{"url": "https://facta.news/notizia-vera/2020/06/09/si-secondo-lorganizzazione-mondiale-della-sanita-indossare-i-guanti-aumenta-il-rischio-di-infezione-da-covid-19/", "title": "S\u00ec, secondo l\u2019Organizzazione mondiale della sanit\u00e0 indossare i guanti aumenta il rischio di infezione da Covid-19", "content": ["Marted\u00ec 9 giugno 2020 la redazione di Facta ha ricevuto una segnalazione via WhatsApp che chiedeva di verificare una notizia, pubblicata l\u20198 giugno 2020 dal giornale online Fanpage , dal titolo: \u00abOms: \u201cNo ai guanti, nemmeno al supermercato, usarli pu\u00f2 aumentare il rischio di infezione\u201d\u00bb.", "L\u2019articolo fa riferimento ad una informazione riportata nella sezione del sito ufficiale dell\u2019Oms dedicata alle domande pi\u00f9 comuni che riguardano il nuovo coronavirus Sars-Cov-2.", "Si tratta di una notizia vera.", "L\u2019informazione \u00e8 disponibile a questo link , come risposta alla domanda \u00ab Does the WHO recommend the use of gloves in the community to prevent transmission of COVID-19? \u00bb (in italiano, \u00abL\u2019Oms raccomanda l\u2019uso di guanti in situazioni pubbliche, per prevenire la trasmissione di Covid-19?\u00bb).", "La risposta \u00e8 negativa e l\u2019istituzione sanitaria propone in alternativa l\u2019installazione di distributori di gel igienizzante per le mani, all\u2019ingresso e all\u2019uscita dai supermercati, e una maggiore attenzione alle \u00abpratiche di igiene delle mani\u00bb.", "Si legge, inoltre, che \u00abl\u2019uso di guanti pu\u00f2 aumentare il rischio di infezione, dal momento che pu\u00f2 portare alla auto-contaminazione o alla trasmissione ad altri quando si toccano le superfici contaminate e quindi il viso\u00bb.", "L\u2019approccio dell\u2019Oms nei confronti dell\u2019utilizzo di guanti non \u00e8 una novit\u00e0 di questi giorni, ma una linea comunicata fin dall\u2019inizio della pandemia.", "Qui, ad esempio, ne si parlava gi\u00e0 il 17 marzo 2020 in un post Facebook pubblicato sul profilo ufficiale Organizzazione mondiale della sanit\u00e0."], "category": "Notizia Vera", "publish_date": "2020-06-09", "tags": ["#verabot", "coronavirus sars-cov-2", "covid-19", "guanti", "organizzazione mondiale della sanit\u00e0"], "links": ["https://www.fanpage.it/attualita/oms-no-ai-guanti-nemmeno-al-supermercato-usarli-puo-aumentare-il-rischio-di-infezione/", "https://www.who.int/", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-on-covid-19-and-masks", "https://www.facebook.com/WHO/posts/q-is-wearing-rubber-gloves-while-out-in-the-public-effective-in-preventing-the-n/2988790457832984/"]}
{"url": "https://facta.news/fuori-contesto/2020/06/05/no-questa-foto-non-mostra-la-stazione-di-polizia-di-minneapolis-in-fiamme/", "title": "No, questa foto non mostra la stazione di polizia di Minneapolis in fiamme", "content": ["Il 29 maggio su Facebook \u00e8 stata pubblicata una foto che mostra un edificio in fiamme e una scritta che riporta: \u00abMinneapolis, stazione di polizia in fiamme: continuano le proteste\u00bb.", "Il riferimento \u00e8 alle proteste legate all\u2019omicidio di George Floyd, afroamericano deceduto il 25 maggio 2020 durante un arresto.", "Quattro poliziotti sono stati incriminati per la morte dell\u2019uomo.", "Questa notizia \u00e8 fuorviante.", "La foto \u00e8 vera ma non mostra la stazione di polizia di Minneapolis incendiata durante la terza notte di proteste per la morte dell\u2019uomo ( qui , qui e qui ).", "Come verificato dai colleghi fact-checker di AFP l\u2019edificio mostrato nella foto, distrutto da un incendio nella notte tra il 27 e il 28 maggio, era in realt\u00e0 un palazzo di sei piani che si trovava a Minneapolis e che avrebbe dovuto far parte di un progetto abitativo per affittuari a basso reddito chiamato Minnehaha Crossing ."], "category": "Fuori Contesto", "publish_date": "2020-06-05", "tags": ["george floyd", "minneapolis", "stazione di polizia"], "links": ["https://www.facebook.com/photo.php?fbid=10207525427890259&set=a.1650374955680&type=1&opaqueCursor=AbrQC_lCZODGj4g3QhS8D1JkQyJ5dUW8en76ERs1eM-sARzQogFQPmWbEzInHKQKTnzkiZTYGjVVY8E5YGzvOeKQ2opxwkP8_zk-jkrq_FQANS9gDSwC27sx6SAW5DuSOUEsJ3zrY6zGFIOPueAG9Wa-uIudodneUFDOp0N3S5xqnFTS-esuFqTDJeKSuhN5TL93MqVMA4-Q4rLaL2r1PIVFBzYVxcrorcOSuV6RbIBg0x24PNxS_HiQnq1kT42BJMD7w8wycHvsSuuW3ZmcBcOAbSEh-TFGCCHQOLqMQAcyzXsr7QfMNLvlLwgXqZXE1CFQ1a-P3ARP_HoUGSrn5fsxOXEgrYX3KF0--ibrp-b8zjOqSQm6CxlnfQ2CKShgqWeNw7VJ6oUevBDYTT1tJsf45kfTIGsuHEqLnFSweg0drYUUTezmVC0ExvCi6SvS4IhO_bMJxEcISVsOepNXjuaSZkjYy5bwFUZGDOfF8SyUPg&theater", "https://www.nytimes.com/2020/05/31/us/george-floyd-investigation.html", "https://www.ilpost.it/2020/06/03/altri-tre-poliziotti-incriminati-george-floyd/", "https://www.gettyimages.com.mx/detail/fotograf%C3%ADa-de-noticias/protester-walks-out-of-the-minneapolis-3rd-fotograf%C3%ADa-de-noticias/1229339161?adppopup=true", "https://www.axios.com/george-floyd-protests-minneapolis-2272d652-c4e7-482e-ae37-095015906b19.html", "https://fr.cameroonmagazine.com/actualite-internationale/minneapolis-police-precinct-burns-as-protests-rage-on/", "https://factual.afp.com/la-foto-muestra-un-edificio-de-viviendas-en-construccion-en-minneapolis-no-una-comisaria", "https://www.startribune.com/minneapolis-vandalism-targets-include-189-unit-affordable-housing-development/570836742/?refresh=true"]}
{"url": "https://facta.news/notizia-falsa/2020/06/09/la-frase-ti-accorgi-di-essere-in-un-paese-di-falliti-quando-vedi-ancora-gente-che-vota-salvini-non-e-una-dichiarazione-di-enrico-brignano/", "title": "La frase \u00abti accorgi di essere in un Paese di falliti quando vedi ancora gente che vota Salvini\u00bb non \u00e8 una dichiarazione di Enrico Brignano", "content": ["Il 30 maggio su Facebook \u00e8 stata pubblicata una foto del comico e attore italiano Enrico Brignano accompagnata da una sua presunta dichiarazione.", "Si legge: \u00abTi accorgi di essere in un Paese di falliti quando vedi ancora gente che vota Salvini\u00bb.", "Questa dichiarazione non trova riscontro in nessuna testata nazionale e locale, n\u00e9 in nessun account social ufficiale di Brignano ( qui e qui ).", "Si tratta quindi di una notizia frutto di fantasia.", "Lo scorso anno, ad agosto 2019, come ricostruito dal sito di fact-checking Bufale.net , era circolata online un dichiarazione simile attribuita al comico romano: \u00abTi accorgi di essere in un Paese di falliti quando vedi ancora gente che vota il PD\u00bb.", "Anche in questo caso, per\u00f2, si trattava di una notizia falsa."], "category": "Notizia Falsa", "publish_date": "2020-06-09", "tags": ["enrico brignano", "matteo salvini"], "links": ["https://www.facebook.com/100681804705887/photos/a.120536879387046/248710476569685/?type=3", "https://www.facebook.com/EnricoBrignanoPaginaUfficiale/", "https://www.instagram.com/enricobrignano/", "https://www.bufale.net/enrico-brignano-ti-accorgi-di-essere-in-un-paese-di-falliti-quando-vedi-ancora-gente-che-vota-il-pd/"]}
{"url": "https://facta.news/notizia-falsa/2020/06/10/le-dichiarazioni-sulle-croci-cristiane-attribuite-alle-esponenti-del-pd-alessandra-moretti-ed-alessia-morani-sono-false/", "title": "Le dichiarazioni sulle croci cristiane attribuite alle esponenti del Pd Alessandra Moretti ed Alessia Morani sono false", "content": ["Il 9 giugno 2020 la redazione di Facta ha ricevuto via WhatsApp la richiesta di verificare un\u2019immagine che mostra Alessandra Moretti ed Alessia Morani (entrambe esponenti del Partito democratico) e due dichiarazioni a loro attribuite.", "Moretti avrebbe detto: \u00abVia le croci cristiane dai cimiteri italiani.", "C\u2019\u00e8 la possibilit\u00e0 di coprire con delle tendine amovibili, se salgono e scendono\u00bb.", "Morani avrebbe invece dichiarato: \u00abPer i crocifissi che si portano al collo si posso coprire con dei foulard che scendono al bisogno\u00bb.", "Queste dichiarazioni non trovano riscontro in nessuna testata nazionale o locale e in nessun account ufficiale delle due esponenti.", "La notizia \u00e8 quindi da considerarsi frutto di fantasia.", "Andiamo con ordine e cerchiamo di capire che cosa sappiamo sulle due vicende.", "Alessandra Moretti non ha mai espresso la volont\u00e0 di togliere le croci cristiane dai cimiteri italiani.", "Durante la trasmissione Diritto e Rovescio andata in onda lo scorso l\u201911 aprile 2019 ( qui il video), si \u00e8 parlato della ristrutturazione del cimitero comunale di Pieve di Cento (Bologna).", "Il progetto di ristrutturazione del Comune avrebbe previsto di coprire temporaneamente \u2013 e in occasione della celebrazione di alcuni funerali civili \u2013 delle immagini sacre all\u2019interno di una cappella non consacrata con un sistema di oscuramento motorizzato composto da teli di tessuto.", "Alessandra Moretti, ospite durante la puntata, aveva spiegato il funzionamento del progetto in caso di approvazione.", "Il 30 aprile 2019 sul proprio profilo Facebook l\u2019esponente del Pd aveva precisato di aver per\u00f2 solo descritto una proposta, volendo mettere \u00abfine alla polemiche sulle \u201ctendine\u201d\u00bb.", "Secondo Moretti \u00abi nostri simboli religiosi, cos\u00ec come i monumenti della nostra storia, vanno salvaguardati.", "Coprirli, nasconderli, o distruggerli, va contro l\u2019idea che ho di paese civile e democratico\u00bb.", "Passiamo ora alla dichiarazione erroneamente attribuita ad Alessia Morani.", "Il 5 maggio 2019 l\u2019eponente del Pd aveva chiarito la sua posizione in un post su Facebook in cui aveva precisato che la dichiarazione a lei attribuita era totalmente falsa e inventata e che per questo avrebbe denunciato i responsabili della circolazione della notizia falsa."], "category": "Notizia Falsa", "publish_date": "2020-06-10", "tags": ["alessandra moretti", "alessia morani", "partito democratico", "religione"], "links": ["https://www.europarl.europa.eu/meps/it/124799/ALESSANDRA_MORETTI/home", "https://twitter.com/AlessiaMorani?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.mediasetplay.mediaset.it/video/drittoerovescio/puntata-dell11-aprile_F309695501000601", "https://bologna.repubblica.it/cronaca/2019/04/08/news/immagini_sacre_oscurate_al_cimitero_di_poeve_di_cento_per_permettere_riti_laici_e_di_altre_fedi-223558356/", "https://www.youtube.com/watch?time_continue=1&v=0LxiuxeDaqY", "https://www.facebook.com/alessandramorettiPD/photos/a.630146673664056/2425359030809469/?type=3&theater", "https://www.facebook.com/alessiamoranipd/posts/2196659623743514"]}
{"url": "https://facta.news/notizia-vecchia/2020/06/09/gli-emendamenti-per-aumentare-gli-oneri-in-bolletta-e-aiutare-i-cittadini-piu-colpiti-dalla-pandemia-esistono-ma-sono-stati-ritirati/", "title": "Gli emendamenti per aumentare gli oneri in bolletta e aiutare i cittadini pi\u00f9 colpiti dalla pandemia esistono, ma sono stati ritirati", "content": ["Marted\u00ec 9 giugno la redazione di Facta ha ricevuto una segnalazione via WhatsApp che chiedeva di verificare una notizia, pubblicata il 7 giugno 2020 dal giornale online Qui Finanza , dal titolo: \u00abBollette, \u201ctassa Covid\u201d in arrivo: l\u2019emendamento Pd e M5s al Dl Rilancio\u00bb.", "L\u2019articolo riferisce di uno \u00abtra i numerosi emendamenti proposti in queste ore al decreto Rilancio\u00bb che starebbe facendo particolarmente discutere perch\u00e9 \u00abchiede di introdurre un incremento degli oneri di sistema sulle bollette di luce e gas\u00bb con l\u2019obiettivo di \u00abreperire risorse da destinare agli utenti in maggiore difficolt\u00e0 economica\u00bb.", "Si tratta di una notizia vera, ma superata.", "Gli emendamenti in questione sono due e sono stati presentati dai deputati Fausto Raciti (Partito Democratico) e Teresa Manzo (Movimento 5 Stelle).", "Secondo quanto riporta il quotidiano economico Milano Finanza , gli emendamenti \u2013 pubblicati rispettivamente con i numeri progressivi 28.012\u00a0 e 28.031 \u2013 andavano a modificare l\u2019articolo 28 del decreto, introducendo una sezione 28-bis che permetteva \u00aba chi \u00e8 in difficolt\u00e0 con il pagamento delle bollette di luce e gas\u00bb di usufruire di una detrazione \u00abfinanziata con la previsione di una nuova componente degli oneri di sistema\u00bb.", "I due emendamenti, tuttavia, non compaiono pi\u00f9 nella lista delle proposte di modifica presentate in commissione Bilancio.", "A sverlane il motivo \u00e8 intervenuto il deputato del Movimento 5 Stelle Davide Zanichelli che su Facebook ha comunicato: \u00abNo. Non ci sar\u00e0 alcun aumento delle bollette.", "L\u2019emendamento Raciti di cui si parla in queste ore, seppure abbia scopi condivisibili, non ci convince, ed il Movimento 5 Stelle ha gi\u00e0 ritirato la propria firma e disposto il ritiro dell\u2019emendamento e in ogni caso non verr\u00e0 approvato\u00bb.", "Gli emendamenti oggetto di verifica sono insomma stati ritirati, a causa della volont\u00e0 del Movimento 5 Stelle di non procedere con la proposta, decisione che avrebbe fatto mancare i numeri per la maggioranza in caso di voto alla Camera."], "category": "Notizia Vecchia", "publish_date": "2020-06-09", "tags": ["bolletta", "coronavirus", "covid-19", "emenamenti"], "links": ["https://quifinanza.it/soldi/video/dl-rilancio-emendamento-rincari-bollette-codacons/390337/", "https://www.milanofinanza.it/news/dl-rilancio-spunta-l-emendamento-pd-e-m5s-che-rincara-la-bolletta-202006081954579288", "https://www.gazzettaufficiale.it/eli/id/2020/05/19/20G00052/sg", "https://www.camera.it/_dati/leg18/lavori/bollet/202006/emendamenti/html/05/C2500/2500.pdf", "https://www.camera.it/leg18/29?shadow_deputato=307326&idpersona=307326&idlegislatura=18", "https://www.facebook.com/davidezanichelliportavoce/photos/a.262067400994817/780507905817428/?type=3"]}
{"url": "https://facta.news/notizia-falsa/2020/06/12/la-falsa-citazione-che-da-anni-viene-attribuita-ad-adolf-hitler/", "title": "La falsa citazione che da anni viene attribuita ad Adolf Hitler", "content": ["Il 10 giugno su Facebook \u00e8 stata pubblicata un\u2019immagine che mostra una presunta citazione tratta dal libro Mein Kampf, scritto dal dittatore nazista Adolfi Hitler.", "Si legge: \u00abIl modo migliore per controllare la gente e controllarla totalmente, \u00e8 portar loro via poco a poco, la libert\u00e0, erodere i loro diritti con migliaia di piccole e impercettibili riduzioni.", "In questo modo la gente non vedr\u00e0 che quei diritti e quelle libert\u00e0 , sono state tolte.", "Questo fino ad arrivare al punto in cui questi cambiamenti diventano irreversibili\u00bb.", "Questa notizia \u00e8 falsa e circola in rete da almeno quattro anni .", "Come verificato da diversi siti di fact checking ( qui , qui e qui ) questa citazione non risulta da nessuna parte nel libro Mein Kampf e non esistono prove che Hitler abbia mai detto o scritto qualcosa del genere.", "L\u2019Istituto di storia contemporanea di Leibniz , organizzazione di ricerca che si dedica allo studio della storia tedesca del XX e XXI secolo, ha smentito la notizia e confermato a Reuters che questa dichiarazione \u00e8 stata erroneamente attribuita al dittatore nazista."], "category": "Notizia Falsa", "publish_date": "2020-06-12", "tags": ["adolf hitler", "mein kampf"], "links": ["https://www.facebook.com/LinoFerrara/photos/a.420950864682253/2834628876647761/?type=3&theater", "https://www.bufale.net/bufala-la-frase-attribuita-a-adolf-hitler-il-modo-migliore-per-prendere-il-controllo-di-un-popolo/", "https://www.snopes.com/fact-check/hitler-control-quote/?fbclid=IwAR3AygKR4702mlEV03u3lsPVq0EygP8oFPunYWfaROv5s9hngnENDWuh7Xg", "https://www.politifact.com/factchecks/2019/apr/01/facebook-posts/did-hitler-say-best-way-control-people-take-little/", "https://www.reuters.com/article/uk-factcheck-hitler-freedom/false-claim-hitler-quote-on-controlling-people-and-eroding-freedoms-idUSKBN22X1W5", "https://www.ifz-muenchen.de/en/the-institute/", "https://www.reuters.com/article/uk-factcheck-hitler-freedom/false-claim-hitler-quote-on-controlling-people-and-eroding-freedoms-idUSKBN22X1W5"]}
{"url": "https://facta.news/fuori-contesto/2020/06/10/la-foto-dellanziano-seduto-per-terra-e-stata-scattata-in-grecia-nel-2015-non-centra-nulla-con-la-covid-19/", "title": "La foto dell\u2019\u00abanziano\u00bb seduto per terra \u00e8 stata scattata in Grecia nel 2015, non c\u2019entra nulla con la Covid-19", "content": ["L\u20198 giugno su Facebook \u00e8 stata pubblicata una foto che mostra un uomo anziano in lacrime seduto per terra e appoggiato a quella che sembra una vetrina.", "Sotto la foto \u00e8 presente un testo che riporta: \u00abAnziano ricoverato per Covid-19 guarisce e torna a casa\u2026ma ora nel suo appartamento c\u2019\u00e8 una famiglia ROM!\u00bb.", "Non vengono fornite indicazioni su dove e quando il fatto si sarebbe verificato.", "Questo contenuto \u00e8 fuorviante e veicola una notizia falsa.", "La foto non \u00e8 stata scattata in Italia durante l\u2019emergenza Covid-19.", "Lo scatto risale al 3 luglio 2015 e mostra un pensionato di nome Giorgos Chatzifotiadis in difficolt\u00e0 economica davanti alla filiale di una banca a Salonicco (Grecia), durante la crisi economica iniziata nel 2009 in Grecia, come si pu\u00f2 verificare qui e qui ."], "category": "Fuori Contesto", "publish_date": "2020-06-10", "tags": ["#verabot", "covid-19", "crisi economica 2009", "grecia"], "links": ["https://www.facebook.com/photo.php?fbid=10213891182272204&set=a.10203363907336910&type=3&theater", "https://www.internazionale.it/notizie/2015/07/13/crisi-greca-cronologia", "https://www.gettyimages.ca/detail/news-photo/giorgos-chatzifotiadis-a-distressed-pensioner-sits-on-the-news-photo/479295152?adppopup=true", "https://www.agi.it/economia/grecia_e_giorgos_il_pensionato_in_lacrime_icona_della_crisi-282197/news/2015-07-04/"]}
{"url": "https://facta.news/notizia-vecchia/2020/06/10/la-notizia-degli-svenimenti-in-colombia-dopo-una-vaccinazione-e-del-2014-e-non-ha-nessun-legame-con-la-covid-19/", "title": "La notizia degli svenimenti in Colombia dopo una vaccinazione \u00e8 del 2014 e non ha nessun legame con la Covid-19", "content": ["Il 4 giugno su Facebook \u00e8 stata pubblicata un\u2019immagine che mostra il titolo di un articolo pubblicato da TgCom24 in cui si legge: \u00abColombia, svenimento di massa per 200 ragazze dopo il vaccino\u00bb.", "La foto \u00e8 accompagnata da un commento in cui si legge: \u00abStanno cominciando dai paesi pi\u00f9 poveri a vaccinare\u00bb.", "Questa notizia risale a sei anni fa ed \u00e8 stata nuovamente pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Inoltre, la notizia non ha nulla a che vedere con l\u2019emergenza sanitaria legata alla pandemia da Covid-19.", "Andiamo con ordine.", "L\u2019articolo in questione \u00e8 stato pubblicato da TgCom24 il 31 agosto 2014, come si pu\u00f2 verificare qui .", "Nell\u2019articolo si leggeva che i familiari delle ragazze svenute temevano che si trattasse \u00abdi una reazione a un vaccino\u00bb contro il papilloma virus (HPV), ma le autorit\u00e0 colombiane avevano negato \u00abogni collegamento\u00bb e ipotizzato \u00abanche una forma di isteria\u00bb.", "All\u2019epoca diverse testate nazionali in Italia avevano pubblicato la stessa notizia ( qui , qui e qui ).", "Quattro anni dopo, nel 2018, uno studio aveva analizzato il caso in questione e spiegato che un\u2019indagine epidemiologica approfondita effettuata dalle autorit\u00e0 sanitarie colombiane non aveva trovato alcun collegamento tra i sintomi denunciati dai familiari delle ragazze e il vaccino HPV, concludendo quindi che si era trattato di una reazione psicogena di massa alla vaccinazione.", "Infine, \u00e8 utile specificare che a oggi non esiste un vaccino certificato contro il nuovo coronavirus SARS-CoV-2."], "category": "Notizia Vecchia", "publish_date": "2020-06-10", "tags": ["#verabot", "colombia", "coronavirus", "covid-19", "hpv"], "links": ["https://www.facebook.com/photo.php?fbid=1083583712035229&set=basw.AboDUtyWJeRHAgxOieQefM98ehwbKApORNtMJ4tJo8aVq1QCjH_aJgOHXQE1ftdFpMnVjk4OBquwpM949G6m43Q-iFVIHj8NQAjI0DSRHmhUaR4AaA2jJLp8Z48RK23jGKitPkE-nIG9ArFChR7UzKCAzHVugcMxThYxSr1mPCBT7AxK4sFbmG4aYUQpcJwRqXs.2810552389053667.1083583712035229.10216935363472112.3140455206017497.3012152858845141.704275457018119.1196688963743113.10217341163148630.3595320437151310&type=1&opaqueCursor=AbqUpM-ZfnZV9z_WSY01SYAf6121seIjBfjHogpX82buYLmem5VmRCLnDMEnGzKqEWFnNnxEsqUCgd7C5YNXm4OM18aLiUHMx9a6w0bbXqbjZXyDM4z8rP6ayorYJOtYmGSzV8soOg1DLmT4KomLPOjqfWpSQ5ZtlFS2No2O90oR7oLr0x7Jp7MNC2MPSUt6hs9dULqhNX1gEFbX1dbcrQ81PARYO0aqnbog_0KzO6H29G_eycZThJHqfil7xk4yxRfFbi9gcYycxyTEx9DOyOFQVUuxAdR9LqGSJpYWyXlusNguOjveob2xt9TF96Yji0Ytd9zq0yNfnA4MTKMjucpoWdWLCezmJHNDXx94M3lTmgW_QMp6piaCJyJ-cAR08_IiRkGTP4DQd7KcZC2L70qswvKUB2oAFSy9t1hby8RLQ2h8UrCyzIQQ7ploBV6VwPgrI-4HGnykzrJ7jc3p5vxskNVk9R9cmUMcX1DxxHE5lJtpgsmqFu04aNG-R1FJfy1tUPsJ3-DcLBEXTUsm970CUPRamAeSy0bFgeWS9AnLLyR1C-elIXa0JUgXdmbO_zRAr0y3xQW-9xKeo03kERLkm6ZXg6yA-RSQ3DYEfsAde18w8nz-lyUBrrv_UYNSuaf3WBPs1d3rpwxqZBkColFbSUmppEJEMr8CkOc6f0Z_SbmnkyXqXOsBzCG9Xq4EFAYBF5kX2BztyEu1L48qbkE2PR5y6alZlYIT3H12v5UL5iYsLpDaBiocrm2ePYvKRe8&theater", "https://www.tgcom24.mediaset.it/mondo/2014/notizia/colombia-svenimento-di-massa-per-200-ragazze-dopo-il-vaccino_2065438.shtml", "https://apnews.com/bdb950bebcf44a118269389d6f5bcf85", "https://www.ilmessaggero.it/primopiano/esteri/colombia_svenimento_massa_200_ragazze-568214.html", "https://www.ilmattino.it/primopiano/esteri/colombia_svenimenti_carmen_de_bolivar-567027.html", "http://www.today.it/mondo/svenimenti-massa-colombia.html", "https://pubmed.ncbi.nlm.nih.gov/30118381/", "https://www.bmj.com/content/369/bmj.m1679"]}
{"url": "https://facta.news/notizia-falsa/2020/06/10/la-storia-del-miliardario-newyorchese-brandon-torrent-che-ha-urinato-su-un-senzatetto-e-falsa/", "title": "La storia del miliardario newyorchese Brandon Torrent che ha urinato su un senzatetto \u00e8 falsa", "content": ["Il 9 giugno su Facebook \u00e8 stata pubblicata una foto che mostra un uomo vicino ad una macchina di lusso urinare sopra un barbone.", "L\u2019immagine \u00e8 accompagnata da questo testo: \u00abGennaio 1979, il milionario newyorkese Brandon Torrent si lascia fotografare mentre fa pipi \u2018 su una persona povera che vive per strada.", "Questa foto spiega, meglio di molte parole, la divisione del mondo in classi sociali.", "E l\u2019odio che ne deriva\u00bb.", "Questa notizia \u00e8 falsa.", "Il sito Observes France 24 ha ricostruito che si tratta in realt\u00e0 di uno scatto satirico.", "Non esiste , inoltre, un miliardario newyorchese di nome Brandon Torrent.", "L\u2019autore dell\u2019immagine artistica, contattato dal sito francese, ha spiegato che gli uomini nella foto erano attori e che quindi si tratta di una messa in scena realizzata nel 1983 a Worcester (Massachusetts, Stati Uniti d\u2019America)."], "category": "Notizia Falsa", "publish_date": "2020-06-10", "tags": ["brandon torrent"], "links": ["https://www.facebook.com/photo.php?fbid=10223475807911120&set=a.1090821278517&type=3&theater", "https://observers.france24.com/fr/20191115-veritable-histoire-photo-milliardaire-urine-abri-brandon-torrent-intox", "https://checamos.afp.com/verdadeira-historia-por-tras-da-imagem-de-um-homem-que-aparenta-urinar-em-um-morador-de-rua", "https://twitter.com/InfoIntoxF24/status/1195367745019351040"]}
{"url": "https://facta.news/fuori-contesto/2020/06/15/queste-foto-di-cene-di-lusso-non-centrano-con-gli-stati-generali-organizzati-dal-governo-conte-ii/", "title": "Queste foto di cene di lusso non c\u2019entrano con gli Stati generali organizzati dal governo Conte II", "content": ["Il 13 giugno su Facebook \u00e8 stata pubblicata un\u2019immagine che mostra una lunga tavolata apparecchiata con sfarzo e lusso: ci sono numerose sedute, candelabri, fiori, tappeti rossi e sottopiatti di colore dorato.", "All\u2019interno dell\u2019immagine \u00e8 riportato un testo che recita: \u00abStati Generali, Villa Pamphilj.", "Gli italiani non ce la fanno a tirare avanti e voi spendete denaro pubblico per cene di gala.", "Esiste il Parlamento per decidere sull\u2019ITALIA.", "Che vi vada di traverso ogni pietanza\u00bb.", "Due giorni prima, sempre su Facebook, \u00e8 stata pubblicata anche un\u2019altra immagine che, nuovamente, mostra due lunghe tavolate apparecchiate anche in questo caso in maniera lussuosa e con lo stesso testo di critica nei confronti degli Stati generali dell\u2019economia , iniziati il 13 giugno a Villa Pamphilj a Roma e organizzati dal governo Conte II per programmare, con rappresentanti delle Istituzioni e delle parti sociali, progetti di rilancio del Paese.", "Le due foto oggetto della nostra analisi sono state estrapolate dal loro contesto originale e, utilizzate nuovamente, veicolano, in entrambi i casi, una notizia falsa.", "Le foto sono vere ma non sono state scattate a giugno 2020 durante il primo giorno di incontri degli Stati generali a Roma.", "Andiamo con ordine.", "La prima immagine (quella a sinistra qui sopra) risale a settembre 2016 e mostra un momento della serata evento per l\u2019inaugurazione in via Montenapoleone a Milano della nuova boutique di Dolce e Gabbana, come si pu\u00f2 verificare qui e qui .", "La seconda foto (quella a destra sopra) \u00e8 stata scattata a maggio 2011 a Buckingham Palace, a Londra, durante un banchetto.", "Tra gli ospiti della regina Elisabetta II c\u2019erano l\u2019allora presidente degli Stati Uniti d\u2019America Barack Obama e la First Lady Michelle Obama, come si pu\u00f2 leggere qui ."], "category": "Fuori Contesto", "publish_date": "2020-06-15", "tags": ["giuseppe conte", "governo conte ii", "stati generali", "villa pamphilj"], "links": ["https://www.facebook.com/photo.php?fbid=1117478435303146&set=a.110971365953863&type=3&theater", "https://www.facebook.com/photo.php?fbid=2607061969517491&set=a.1376368569253510&type=3&theater", "http://www.governo.it/it/articolo/progettiamo-il-rilancio-al-gli-incontri-villa-pamphilj/14744", "https://www.rainews.it/dl/rainews/articoli/coronavirus-stati-generali-conte-opposizione-economia-3b5f2a4b-9f58-4511-beb8-88dd3113e0e2.html?refresh_ce", "https://www.vogue.com/article/living-dolce-and-gabbana-milan-fashion-week", "http://www.milanotoday.it/cronaca/dolce-gabbana-via-montenapoleone.html", "https://www.flickr.com/photos/obamawhitehouse/5835926297"]}
{"url": "https://facta.news/notizia-falsa/2020/06/10/nessun-protocollo-covid-imporra-a-partire-da-settembre-larrivo-del-118-per-gli-studenti-con-la-febbre/", "title": "Nessun \u00abprotocollo Covid\u00bb imporr\u00e0 a partire da settembre l\u2019arrivo del 118 per gli studenti con la febbre", "content": ["Marted\u00ec 9 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine, circolata su Twitter a partire dal 4 giugno 2020, riferita ad un presunto \u00abprotocollo Covid\u00bb.", "Stando a quanto riportato, a partire dal prossimo settembre insegnanti e dirigenti scolastici sarebbero obbligati a chiedere l\u2019assistenza del 118 nel caso in cui uno studente risultasse febbricitante.", "\u00abAttenzione\u00bb si legge nella card a sfondo nero con scritte di colore giallo e bianco, \u00aba settembre quando riapriranno le scuole se trovano vostro figlio con la febbre secondo il protocollo Covid studiato da quei delinquenti di Stato i dirigenti scolastici non chiameranno voi ma il 118\u00bb.", "Secondo l\u2019autore del testo, tale comportamento sarebbe definibile \u00absequestro di persona\u00bb e per questo l\u2019invito \u00e8 di andare \u00abin direzione\u00bb e farsi dare una copia della \u00abcircolare Covid\u00bb.", "Si tratta di una notizia falsa.", "Come verificabile attraverso l\u2019apposita sezione del ministero dell\u2019Istruzione, non esiste alcuna circolare (o \u00abprotocollo\u00bb) \u00abCovid\u00bb relativa allo svolgimento delle attivit\u00e0 scolastiche a partire dal prossimo mese di settembre.", "Le uniche informazioni in nostro possesso arrivano da un documento redatto dal Comitato tecnico-scientifico istituito per l\u2019emergenza coronavirus, intitolato \u00abDocumento tecnico sull\u2019ipotesi di rimodulazione delle misure contenitive nel settore scolastico\u00bb.", "Il documento non contiene alcun riferimento circa l\u2019obbligo di richiedere l\u2019assistenza del 118 per gli studenti con la febbre, che in ogni caso non potranno entrare a scuola con una temperatura corporea superiore ai 37,5 gradi o con \u00absintomatologia respiratoria\u00bb.", "All\u2019ingresso della scuola non sar\u00e0 comunque necessaria la rilevazione della temperatura corporea.", "L\u2019intervento del pronto soccorso sanitario non rientrerebbe comunque nelle fattispecie punite dall\u2019articolo 605 del codice penale , quello relativo al sequestro di persona."], "category": "Notizia Falsa", "publish_date": "2020-06-10", "tags": ["#verabot", "coronavirus sars-cov-2", "covid-19", "istruzione", "scuola"], "links": ["https://twitter.com/porcipolitici/status/1268494247944228864?s=20", "https://www.istruzione.it/coronavirus/norme.html", "https://www.miur.gov.it/documents/20182/2467413/DOCUMENTO+TECNICO+SULL%E2%80%99IPOTESI+DI+RIMODULAZIONE+DELLE+MISURE+CONTENITIVE+NEL+SETTORE+SCOLASTICO.pdf/8d3ca845-d7a7-d691-ec78-1c1ac5e5da53?t=1590689741359", "https://www.miur.gov.it/documents/20182/2467413/DOCUMENTO+TECNICO+SULL%E2%80%99IPOTESI+DI+RIMODULAZIONE+DELLE+MISURE+CONTENITIVE+NEL+SETTORE+SCOLASTICO.pdf/8d3ca845-d7a7-d691-ec78-1c1ac5e5da53?t=1590689741359#page=16", "https://www.brocardi.it/codice-penale/libro-secondo/titolo-xii/capo-iii/sezione-ii/art605.html"]}
{"url": "https://facta.news/fuori-contesto/2020/06/16/no-questa-foto-di-conte-che-mangia-la-pizza-non-e-stata-scattata-a-giugno-2020-durante-gli-stati-generali/", "title": "No, questa foto di Conte che mangia la pizza non \u00e8 stata scattata a giugno 2020 durante gli Stati generali", "content": ["Il 15 giugno su Facebook \u00e8 stata pubblicata una foto del presidente del Consiglio Giuseppe Conte, circondato da altre persone, mentre prende un pezzo di pizza da un vassoio.", "L\u2019immagine \u00e8 accompagnata da questo commento: \u00abAssembramenti e niente mascherine\u2026a Villa Pamphili il virus non circola?", "Ovviamente nessuna sanzione amministrativa\u2026 Continuate a prendere in giro gli Italiani!\u00bb.", "Il riferimento \u00e8 agli Stati generali dell\u2019economia , iniziati il 13 giugno a Villa Pamphilj a Roma e organizzati dal governo Conte II per discutere progetti di rilancio economico del Paese, con rappresentanti delle istituzioni e delle parti sociali.", "Questo \u00e8 un contenuto fuorviante che veicola una notizia falsa.", "La foto \u00e8 vera ma non \u00e8 stata scattata a giugno 2020 a Villa Pamphilj durante la pandemia da Covid-19.", "L\u2019immagine infatti risale alla visita del presidente del Consiglio agli stand della fiera Tutto Food a Rho (Lombardia) svoltasi a maggio 2019 \u2013 dunque ben prima dell\u2019epidemia \u2013 come si pu\u00f2 verificare qui , qui e qui ."], "category": "Fuori Contesto", "publish_date": "2020-06-16", "tags": ["#verabot", "giuseppe conte", "governo conte ii", "stati generali", "villa pamphilj"], "links": ["https://www.facebook.com/photo.php?fbid=10220631548292498&set=a.1715543342269&type=3&theater", "http://www.governo.it/it/articolo/progettiamo-il-rilancio-al-gli-incontri-villa-pamphilj/14744", "https://www.rainews.it/dl/rainews/articoli/coronavirus-stati-generali-conte-opposizione-economia-3b5f2a4b-9f58-4511-beb8-88dd3113e0e2.html?refresh_ce", "https://napoli.zon.it/tutto-food-milano-premier-conte-cristiano/", "https://www.scattidigusto.it/2019/05/07/tuttofood-conte-mangia-pizza-romana-stand-napoli-caputo/", "https://milano.repubblica.it/cronaca/2019/05/07/foto/premier_conte_tuttofood_milano_fiera-225693837/1/#1"]}
{"url": "https://facta.news/notizia-falsa/2020/06/16/peter-dalglish-condannato-per-violenza-sessuale-su-minori-non-e-il-fondatore-dellunicef-e-nemmeno-un-funzionario-delloms/", "title": "Peter Dalglish, condannato per violenza sessuale su minori, non \u00e8 il fondatore dell\u2019Unicef e nemmeno \u00abun funzionario dell\u2019Oms\u00bb", "content": ["Luned\u00ec 15 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un post, circolato su Facebook e Twitter , secondo cui l\u2019operatore umanitario canadese Peter Dalglish, \u00abarrestato nel 2018 per pedofilia in Nepal in compagnia di 2 bimbi di 12 e 14 anni\u00bb sarebbe \u00abfondatore dell\u2019Unicef e funzionario dell\u2019Organizzazione mondiale della sanit\u00e0\u00bb.", "Il post oggetto di verifica si apre con la frase \u00abA chi siamo in mano\u2026 e ci costringono\u00a0 mettere le maschere\u00bb, collegando cos\u00ec l\u2019informazione sul presunto ruolo di Dalglish nell\u2019Oms alle indicazioni circa l\u2019utilizzo di mascherine chirurgiche come strumento di protezione dal virus Sars-Cov-2.", "La condanna di Dalglish \u00e8 vera, ma i suoi collegamenti con l\u2019Oms (e l\u2019Unicef) sono invece falsi.", "La fama di Peter Dalglish nell\u2019ambiente della cooperazione internazionale \u00e8 dovuta principalmente alla creazione di Street Kids , un\u2019organizzazione non governativa nata per fornire assistenza ai bambini poveri e senza fissa dimora, che dal 2015 \u00e8 confluita in Save the Children.", "Tale impegno filantropico nel 2016 \u00e8 valso a Dalglish l\u2019onorificenza dell\u2019Ordine del Canada, il secondo pi\u00f9 alto riconoscimento civile canadese.", "Dalglish, tuttavia, non \u00e8 il \u00abfondatore dell\u2019Unicef\u00bb, che \u00e8 invece un\u2019agenzia istituita nel 1946 dall\u2019Organizzazione delle Nazioni Unite, e nemmeno \u00abun funzionario dell\u2019Oms\u00bb, come indicato nel post. Tra gli incarichi istituzionali di Dalglish, si segnalano numerose missioni in qualit\u00e0 di rappresentante Onu, tra le quali una come capo missione del progetto Onu per gli insediamenti umani in Afghanistan, un programma delle Nazioni Unite finalizzato a ridurre il numero di persone che vivono nelle baraccopoli.", "N\u00e9 il sito dell\u2019Oms, n\u00e9 i media internazionali menzionano un suo ruolo nell\u2019Organizzazione mondiale della sanit\u00e0.", "La vicenda giuridica di Peter Dalglish \u00e8 effettivamente iniziata ad aprile 2018, con l\u2019arresto in Nepal dell\u2019operatore umanitario canadese e l\u2019accusa di violenza sessuale su due minori, rispettivamente di 12 e 14 anni.", "La sentenza di primo grado \u00e8 arrivata nel luglio del 2019, con una condanna a nove anni di carcere."], "category": "Notizia Falsa", "publish_date": "2020-06-16", "tags": ["oms", "peter dalglish", "unicef"], "links": ["https://www.facebook.com/205438803205915/posts/a-chi-siamo-in-manoe-ci-costringono-a-mettere-le-maschere-peter-dalglish-fondato/990447384705049/", "https://twitter.com/Stefbazzi/status/1269545652767391745?s=20", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-on-covid-19-and-masks", "https://web.archive.org/web/20150703204552/http://streetkids.org/", "https://www.charityintelligence.ca/charity-details/105-street-kids-international", "https://www.gg.ca/en/honours/recipients/146-10010", "https://www.unicef.it/chisiamo/home.htm", "https://www.bbc.com/news/world-asia-48919087", "https://unhabitat.org/", "https://www.cbc.ca/news/canada/london/peter-dalglish-nepal-sex-assault-children-1.4661826", "https://www.nytimes.com/2019/07/08/world/asia/dalglish-canadian-humanitarian-nepal-rape.html"]}
{"url": "https://facta.news/notizia-vera/2020/06/16/si-secondo-una-ricerca-i-pesci-contengono-una-quantita-di-parassiti-283-volte-superiore-rispetto-al-passato/", "title": "S\u00ec, secondo una ricerca i pesci contengono una quantit\u00e0 di parassiti 283 volte superiore rispetto al passato", "content": ["Luned\u00ec 15 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo , pubblicato il 20 marzo dal sito web Ambiente Bio , dal titolo: \u00abVermi parassiti nel sushi e nel sashimi: ecco perch\u00e9 fare attenzione\u00bb.", "L\u2019articolo prende spunto da \u00abrecenti studi\u00bb condotti da ricercatori dell\u2019universit\u00e0 del Washington, a Seattle, per affermare che \u00abil pesce usato per il sushi ora contiene 283 volte pi\u00f9 vermi parassiti rispetto a 40 anni fa\u00bb.", "Il verme parassita pi\u00f9 pericoloso, in particolare, sarebbe l\u2019 Anisakis , che pu\u00f2 causare \u00abnausea,vomito e diarrea\u00bb.", "Si tratta di una notizia vera.", "Lo studio, guidato dal ricercatore di biostatistica Evan Fiorenza , \u00e8 stato pubblicato sul numero di marzo di Global Change Biology \u2013 pubblicazione scientifica dedicata alla preservazione della biodiversit\u00e0 \u2013 e si basa sull\u2019analisi dei dati riportati in 123 ricerche precedenti, da cui \u00e8 stato estrapolato il numero medio di Anisakis trovati in quasi 57mila pesci appartenenti a 215 specie di tutto il mondo, tra il 1978 e il 2015.", "Secondo i ricercatori, la quantit\u00e0 di Anisakis nella popolazione marina esaminata \u00e8 cresciuta di 283 volte tra il 1978 e il 2015, mentre quella di Pseudoterranova , secondo verme parassita per diffusione, \u00e8 rimasta costante nel tempo.", "I ricercatori non sono in grado di stabilire le cause di un tale risultato, ma evidenziano come il dato possa essere potenzialmente pericoloso per l\u2019uomo.", "\u00abQuesto parassita si trasmette agli umani attraverso il consumo di pesci infetti crudi o poco cotti\u00bb si legge nella ricerca , \u00abarrivando a causare sintomi come nausea, vomito e diarrea\u00bb.", "Il consumo di pesce crudo \u00e8 tipico della cucina giapponese, con sushi e sashimi, pesce che nella maggior parte dei casi arriva sulle nostre tavole senza passare per la cottura (anche se il regolamento europeo 853/2004 impone un periodo di abbattimento della temperatura a -20 gradi per almeno 24 ore) e che \u00e8 quindi maggiormente a rischio\u00a0 di incubare parassiti, soprattutto quando non trattato da professionisti."], "category": "Notizia Vera", "publish_date": "2020-06-16", "tags": ["anisakis", "parassiti", "sushi"], "links": ["https://www.ambientebio.it/societa/allerte-alimentari/vermi-parassiti-nel-sushi-e-nel-sashimi-ecco-perche-fare-attenzione/", "https://scholar.google.com/citations?user=xSNHfGgAAAAJ&hl=en", "https://www.researchgate.net/profile/Chelsea_Wood/publication/340032032_It%27s_a_wormy_world_Meta-analysis_reveals_several_decades_of_change_in_the_global_abundance_of_the_parasitic_nematodes_Anisakis_spp_and_Pseudoterranova_spp_in_marine_fishes_and_invertebrates/links/5e7637a0299bf1892cfedfe7/Its-a-wormy-world-Meta-analysis-reveals-several-decades-of-change-in-the-global-abundance-of-the-parasitic-nematodes-Anisakis-spp-and-Pseudoterranova-spp-in-marine-fishes-and-invertebrates.pdf", "https://onlinelibrary.wiley.com/journal/13652486", "https://www.researchgate.net/profile/Chelsea_Wood/publication/340032032_It%27s_a_wormy_world_Meta-analysis_reveals_several_decades_of_change_in_the_global_abundance_of_the_parasitic_nematodes_Anisakis_spp_and_Pseudoterranova_spp_in_marine_fishes_and_invertebrates/links/5e7637a0299bf1892cfedfe7/Its-a-wormy-world-Meta-analysis-reveals-several-decades-of-change-in-the-global-abundance-of-the-parasitic-nematodes-Anisakis-spp-and-Pseudoterranova-spp-in-marine-fishes-and-invertebrates.pdf", "https://eur-lex.europa.eu/legal-content/IT/TXT/PDF/?uri=CELEX:32004R0853&from=HR#page=113"]}
{"url": "https://facta.news/notizia-falsa/2020/06/18/no-steve-jobs-prima-di-morire-non-ha-scritto-queste-parole/", "title": "No, Steve Jobs prima di morire non ha scritto queste parole", "content": ["Il 17 giugno su Facebook \u00e8 stato pubblicato un post in cui si legge che Steve Jobs, cofondatore di\u00a0Apple, avrebbe scritto queste parole prima di morire a causa di un tumore il 5 ottobre 2011: \u00abAgli occhi degli altri la mia vita \u00e8 l\u2019essenza del successo ma a parte il lavoro ,ho provato poca gioia.", "Alla fine la mia ricchezza \u00e8 soltanto una parte della mia vita a cui mi\u00a0sono abituato.", "In questo preciso momento malato e sul letto vicino alla morte capisco che tutta la mia ricchezza \u00e8 insignificante.", "Puoi assumere qualcuno per guidarti l\u2019auto, puoi assumere gente che ti faccia guadagnare pi\u00f9 soldi ma non puoi assumere qualcuno a cui dare la tua malattia.", "Possiamo avere tante cose ma non possiamo avere una cosa, la VITA quando stai per perderla.", "Trattati bene e gratifica il prossimo.", "Pi\u00f9 invecchiamo pi\u00f9 saggi diventiamo, un orologio che vale 30 dollari \u00e8 lo stesso di uno che ne vale 300, tutti e due segnano il tempo, un\u2019auto che vale 30.000 dollari o una che ne vale 300.000 hanno lo stesso scopo, ti portano a destinazione, se hai una casa da 300 metri o 3000 se sei solo la solitudine \u00e8 identica.", "Quindi alla fine spero che tu capisca che avere veri amici con cui parlare \u00e8 la vera gioia.", "Sono 5 le cose che dovresti fare: non educare i tuoi figli a essere necessariamente ricchi cos\u00ec quando saranno grandi non importer\u00e0 il prezzo delle cose ma il loro valore. mangia il tuo cibo come una medicina altrimenti dovrai mangiare le medicine come fossero il tuo cibo. dai valore alla tua sposa, alla tua famiglia, ai tuoi amici. trattati bene, gratifica il prossimo. ama le persone che Dio ti ha mandato\u00bb.", "Questa notizia \u00e8 falsa e circola in rete da cinque anni.", "Come ha verificato il progetto americano di fact-checking Snopes , una prima versione di questa dichiarazione erroneamente attribuita a Steve Jobs sul letto di morte \u00e8 comparsa nel 2015 in un blog e non ha trovato riscontro in nessuna testata nazionale e internazionale n\u00e9 conferma da parte di nessuno vicino al cofondatore di Apple.", "Mona Simpson, la sorella di Jobs, nel 2011 ha affermato che le ultime parole del fratello prima di morire sono state: \u00abOH WOW.", "OH WOW.", "OH WOW\u00bb."], "category": "Notizia Falsa", "publish_date": "2020-06-18", "tags": ["apple", "steve jobs"], "links": ["https://www.facebook.com/photo.php?fbid=2131838076960523&set=a.116427448501606&type=3&theater", "https://www.truthorfiction.com/steve-jobs-last-words/", "https://www.snopes.com/fact-check/steve-jobs-deathbed-speech/", "https://gkindshivani.com/2015/11/06/did-you-know-what-were-the-last-words-of-steve-jobs/", "https://www.theguardian.com/technology/2011/oct/31/steve-jobs-last-words"]}
{"url": "https://facta.news/fuori-contesto/2020/06/18/no-il-consiglio-dellunione-europea-non-ha-previsto-repressione-e-galera-per-chi-denuncia-i-pericoli-sanitari-del-5g/", "title": "Il Consiglio dell\u2019Unione europea non ha previsto \u00abrepressione e galera per chi denuncia i pericoli sanitari del 5G\u00bb", "content": ["Articolo aggiornato venerd\u00ec 19 giugno 2020 alle ore 9:26 Gioved\u00ec 18 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo , pubblicato il 14 giugno 2020 dal blog Oasi Sana , dal titolo \u00abESCLUSIVO \u2013 Consiglio Unione Europea: repressione e galera per chi denuncia i pericoli sanitari del 5G.", "Rischiano medici, scienziati e attivisti\u00bb.", "L\u2019articolo fa riferimento a una presunta \u00abesclusiva assoluta di Oasi Sana \u00bb, un documento redatto dalla Segreteria Generale del Consiglio dell\u2019Unione europea e \u00abinviato a tutti i delegati\u00bb, destinato a fare \u00abtremare il movimento internazionale Stop 5G\u00bb.", "Il documento, di cui Oasi Sana riporta uno stralcio in lingua francese, conterrebbe il seguente passaggio (traduzione effettuata da Oasi Sana ): \u00abnell\u2019ambito della diffusione di nuove tecnologie come 5G/6G, \u00e8 importante preservare la capacit\u00e0 delle forze dell\u2019ordine, dei servizi di sicurezza e della magistratura per esercitare efficacemente le loro legittime funzioni; tenendo conto delle linee guida internazionali per gli effetti sul campo elettromagnetico sulla salute; rilevando che \u00e8 importante combattere la diffusione di disinformazione sulle reti 5G, in particolare per quanto riguarda le affermazioni secondo le quali questa rete costituirebbe una minaccia per la salute o il fatto che sarebbe collegata al COVID-19\u00bb.", "Nella parte conclusiva dell\u2019articolo, l\u2019autore mette in guardia i lettori da quella che viene definita \u00abuna tecnodittatura legalizzata e una caccia alle streghe 2.0\u00bb, finalizzata ad attuare \u00abun\u2019ondata repressiva senza precedenti orchestrata in nome di una scienza negazionista votata al rischio nell\u2019ignoto tecnologico\u00bb.", "Si tratta di una notizia fuorviante, che sfrutta un titolo acchiappa-click per amplificare la portata di un\u2019informazione gi\u00e0 nota.", "Il documento presentato come \u00abun\u2019esclusiva di Oasi Sana\u00bb \u00e8 in realt\u00e0 liberamente disponibile al download in lingua italiana ed \u00e8 stato pubblicato il 9 giugno 2020 sul sito ufficiale del Consiglio dell\u2019Unione europea , organo decisionale che riunisce i ministri provenienti da ciascun Paese Ue.", "La frase oggetto di verifica \u00e8 presente a pagina 14 , e pi\u00f9 precisamente al punto 36, in cui si legge: \u00abnel quadro dell\u2019introduzione di nuove tecnologie quali il 5G o il 6G, \u00e8 opportuno preservare la capacit\u00e0 delle autorit\u00e0 di contrasto, delle autorit\u00e0 di sicurezza e del settore giudiziario di svolgere efficacemente le rispettive funzioni legittime.", "TIENE CONTO degli orientamenti internazionali relativi all\u2019impatto dei campi elettromagnetici sulla salute.", "RILEVA l\u2019importanza di contrastare la diffusione della misinformazione relativa alle reti 5G, con particolare riferimento alle false dichiarazioni secondo cui tali reti costituirebbero una minaccia per la salute o sarebbero collegate alla Covid-19\u00bb.", "Il passaggio \u00e8 molto simile a quello riportato da Oasi Sana , ma non altrettanto la sua interpretazione.", "La frase riferita alle autorit\u00e0 di contrasto non \u00e8 infatti in alcun modo collegata al campo della disinformazione, come si nota dalla traduzione corretta, ma \u00e8 plausibile che sia stata inserita nel documento per sottolineare la necessit\u00e0 di combattere azioni di vandalismo contro le antenne 5G.", "In conclusione, il documento pubblicato da Oasi Sana \u00e8 reale, ma liberamente disponibile al pubblico.", "Al suo interno, vengono elencate delle conclusioni riguardanti l\u2019indirizzo politico dell\u2019Unione europea, che intende \u00abpreservare\u00bb le funzioni di polizia e dei tribunali (in vista di eventuali atti di vandalismo in risposta all\u2019introduzione di tecnologia 5G e 6G) e \u00abcontrastare\u00bb la misinformazione sul tema.", "Nessuna \u00abrepressione e galera per chi denuncia i pericoli sanitari del 5G\u00bb, insomma, ma un richiamo all\u2019applicazione delle leggi vigenti.", "La redazione di Facta ha pi\u00f9 volte trattato il tema dei presunti danni alla salute causati dalla tecnologia 5G, anche in relazione all\u2019emergenza sanitaria di Covid-19 , non evidenziando alcun nesso che possa far supporre la pericolosit\u00e0 della tecnologia."], "category": "Fuori Contesto", "publish_date": "2020-06-18", "tags": ["#verabot", "5g", "consiglio unione europea", "richiamo", "unione europea"], "links": ["https://donotlink.it/mMwxM", "https://data.consilium.europa.eu/doc/document/ST-8711-2020-INIT/it/pdf", "https://www.consilium.europa.eu/register/it/content/out?typ=SET&i=ADV&RESULTSET=1&DOC_TITLE=&CONTENTS=&DOC_ID=8711%2F20&DOS_INTERINST=&DOC_SUBJECT=&DOC_SUBTYPE=&DOC_DATE=&document_date_from_date=&document_date_from_date_submit=&document_date_to_date=&document_date_to_date_submit=&MEET_DATE=&meeting_date_from_date=&meeting_date_from_date_submit=&meeting_date_to_date=&meeting_date_to_date_submit=&DOC_LANCD=IT&ROWSPP=25&NRROWS=500&ORDERBY=DOC_DATE+DESC", "https://www.consilium.europa.eu/it/council-eu/", "https://data.consilium.europa.eu/doc/document/ST-8711-2020-INIT/it/pdf#page=14", "https://napoli.fanpage.it/antenne-5g-paura/", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://facta.news/notizia-falsa/2020/05/12/non-e-vero-che-secondo-il-parlamento-ue-il-5g-accelera-la-pandemia-di-covid-19/", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/"]}
{"url": "https://facta.news/notizia-vecchia/2020/06/19/la-notizia-del-dellaifa-che-blocca-il-vaccino-antinfluenzale-e-del-2014/", "title": "La notizia dell\u2019Aifa che \u00abblocca\u00bb il vaccino \u00abantinfluenzale\u00bb \u00e8 del 2014", "content": ["Il 9 giugno su Facebook \u00e8 stata pubblicata un\u2019immagine contenente il titolo di un articolo de Il Gazzettino in cui si legge: \u00abTre morti in 48 ore dopo il vaccino: l\u2019Aifa blocca l\u2019antinfluenzale\u00bb.", "La foto \u00e8 accompagnata da questo commento: \u00abFatelo voi politici il vaccino\u2026\u2026. io di certo non mi ammazzo da solo\u2026\u2026..\u00bb.", "Si tratta di una notizia vecchia, pubblicata su Facebook senza un chiaro riferimento temporale che permetta al lettore di capire quando il fatto si sia realmente verificato e nel frattempo superata.", "L\u2019Istituto superiore di Sanit\u00e0, infatti, ha successivamente dichiarato che le morti registrate non erano collegate al vaccino.", "Ma andiamo con ordine.", "L\u2019articolo de Il Gazzettino \u00e8 stato pubblicato il 27 novembre 2014, come si pu\u00f2 verificare qui .", "Nel pezzo si leggeva che l\u2019AIFA in una nota aveva comunicato che \u00aba seguito delle segnalazioni di quattro eventi avversi gravi o fatali, verificatisi in concomitanza temporale con la somministrazione di dosi provenienti dai due\u00a0lotti 142701 e 143301 del vaccino antinfluenzale Fluad della Novartis Vaccines and Diagnostics Srl\u00bb disponeva \u00aba titolo esclusivamente cautelativo, il\u00a0divieto di utilizzo di tali lotti\u00bb.", "All\u2019epoca la notizia era stata pubblicata anche da altre testate ( qui , qui e qui ).", "A inizio dicembre 2014, dopo le prime analisi svolte, l\u2019Istituto superiore di Sanit\u00e0 aveva stabilito che non c\u2019era nessuna evidenza che il vaccino in questione fosse la causa dei tre decessi segnalati.", "Il 24 dicembre, poi, dopo le analisi svolte, l\u2019Istituto Superiore di Sanit\u00e0 e l\u2019Agenzia Italiana del Farmaco (AIFA) avevano confermato la sicurezza del vaccino.", "L\u2019AIFA aveva cos\u00ec rimosso il divieto di utilizzo dei lotti sopra indicati."], "category": "Notizia Vecchia", "publish_date": "2020-06-19", "tags": ["#verabot", "aifa", "eventi avversi", "vaccino antinfluenzale"], "links": ["https://www.facebook.com/photo.php?fbid=700409737459679&set=basw.Abqr-J1vcraCm1Ufqv_fI0pinfvak_Iuer4zs-Vv6VAyMdt9KrCft5JCHUouoHsXv169X1kiUvRzRB6Jn936rtFGa6GJgcu4RtwuS4Ol31sBSpE9h62gdnHf8YVT9uP1bSmkBQFEMxBUYyZokmW1iILyHdQOv-LelYGMPgw_XxiZ-ctyvWOOuQiAFpeoHXo9uoAeBNPd7UcmyDdb49pUDHD31MGQznHJaXUk-sIv_GO-h8VusUM8lmBqYkwDb9khj1s.10222379323661779.3284060638272129.700409737459679.3410535255641928.2487902991520152.10220665153685969.185865946207728.2881323548569974.4365934340098781&type=1&theater", "https://web.archive.org/web/20190202131831/https://www.ilgazzettino.it/italia/primopiano/vaccini_influenza_morti_lotti_fluad-719182.html", "https://web.archive.org/web/20171208152307/https://www.aifa.gov.it/content/aifa-dispone-il-divieto-di-utilizzo-due-lotti-del-vaccino-antinfluenzale-fluad-0", "https://www.corriere.it/salute/14_novembre_27/tre-morti-sospette-il-vaccino-l-aifa-bloccato-l-antinfluenzale-9c154fac-7650-11e4-8593-6ac58034c3d7.shtml", "https://www.rainews.it/dl/rainews/articoli/Tre-morti-sospette-Aifa-blocca-vaccini-antiinfluenzali-64dabd80-7306-4fc2-8aff-556aaec25d5d.html", "https://www.ansa.it/saluteebenessere/notizie/rubriche/salute/2014/11/27/ansa-tre-morti-sospette-aifa-blocca-vaccino-antinfluenzale_f9ac8b74-99b8-48cf-ae98-74155808f6c0.html", "https://www.epicentro.iss.it/vaccini/CommentoFluad", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=1882"]}
{"url": "https://facta.news/notizia-falsa/2020/06/16/il-video-dellintervista-a-un-manifestante-pagato-da-soros-e-in-realta-una-scena-satirica/", "title": "Il video dell\u2019intervista a un manifestante pagato da Soros \u00e8 in realt\u00e0 una scena satirica", "content": ["Il 30 maggio su Facebook \u00e8 stato pubblicato un post in cui si legge che George Soros pagherebbe i manifestanti per protestare e pagherebbe gli avvocati a chi viene arrestato.", "Come prova, viene linkato un video pubblicato su Youtube nel 2017 in cui il giornalista Michael Tracey intervista un uomo che afferma di essere stato pagato dal noto imprenditore e attivista per partecipare a una protesta.", "Il video dell\u2019intervista \u00e8 vero, ma era uno scherzo.", "Si tratta quindi di un contenuto estrapolato dal suo contesto satirico e preso per vero, ma che veicola una notizia falsa.", "Andiamo con ordine.", "Michael Tracey, il giornalista che ha intervistato il \u201cmanifestante pagato\u201d, ha chiarito su Twitter che il video era uno scherzo.", "Tracey ha infatti spiegato al sito di fact-checking Lead Stories che la clip era una parodia per prendere in giro le teorie del complotto legate a Soros.", "Inoltre, Tracey aveva affermato che fosse uno scherzo gi\u00e0 nel 2017, di nuovo con un intervento su YouTube, pochi giorni dopo la pubblicazione dell\u2019intervista in questione.", "Infine, anche l\u2019uomo intervistato dal giornalista ha chiarito in un post su Facebook che si trattava di uno scherzo e che quanto detto non corrispondeva al vero."], "category": "Notizia Falsa", "publish_date": "2020-06-16", "tags": ["george soros", "manifestante pagato"], "links": ["https://www.facebook.com/simona.fila/posts/10219539224284395", "https://www.youtube.com/watch?v=op1yqcIdhbE&fbclid=IwAR0cPR01B5sBeM7r5XCqXiDyQXY8ZYCmn9tIAP16gU2KmxboQzJWM0hkrHk", "https://twitter.com/mtracey/status/1267450616995024897?ref_src=twsrc%5Etfw", "https://leadstories.com/hoax-alert/2020/06/fact-check-protester-was-joking-when-he-told-tyt-george-soros-paid-him.html", "https://www.youtube.com/watch?v=nCzZwftXi7I", "https://www.facebook.com/kipchoge/posts/10157016007736968"]}
{"url": "https://facta.news/fuori-contesto/2020/06/18/le-croci-sulla-spiaggia-di-copacabana-simboleggiano-una-protesta-contro-la-gestione-della-covid-19-in-brasile/", "title": "Le croci sulla spiaggia di Copacabana simboleggiano una protesta contro la gestione della Covid-19 in Brasile", "content": ["Il 13 giugno su Facebook \u00e8 stata pubblicata una foto che mostra decine di croci posizionate verticalmente nella sabbia su una spiaggia, in prossimit\u00e0 del mare.", "La foto \u00e8 accompagnata da questo commento: \u00abSpiaggia di Copacabana Brasile\u2026 100 tombe anche in spiaggia\u2026 Ahim\u00e8..\u00bb.", "Il riferimento \u00e8 all\u2019aumento di contagi e vittime legate alla pandemia da Covid-19 in atto in Brasile.", "Questa notizia \u00e8 fuorviante e veicola un contenuto falso.", "L\u2019immagine \u00e8 reale ma non mostra delle vere tombe.", "La foto, scattata l\u201911 giugno 2020, immortala in realt\u00e0 una protesta organizzata dagli attivisti della ONG brasiliana Rio de Paz.", "In questa occasione sono stati scavati e realizzati dei finti sepolcri sulla spiaggia di Copacabana (Brasile) per simboleggiare le morti dovute legate alla Covid-19 e per protestare contro la \u00abcattiva gestione\u00bb della pandemia in Brasile, come si pu\u00f2 verificare qui ."], "category": "Fuori Contesto", "publish_date": "2020-06-18", "tags": ["#verabot", "brasile", "copacabana", "covid-19", "rio de paz"], "links": ["https://www.facebook.com/photo.php?fbid=2958093010972836&set=basw.Abp0Pd0dlNmwixBcaZViTbLwSIoJjzsjjTlaFygukr0PhW3tEq7fwujokXpp8a1_WVFxtzhM047DN84PPDGLOVAh9n4kvLtQUedgV8BZpjq4XR93HTfwgyn5Go7APhgnEJUa5NH-hWjHuhmtV80wbxvb6dWl0fIXbX1PrE9dZu_SMA.2958093010972836.855714418252035.145504623807122.10157175439608199.3237771032932605.157623912516807.146634900289935.3237771102932598.895076947645088&type=1&opaqueCursor=Abpoi2UTrCq3X5Qw7WyDDwayOQ7rPoGKeJv-mTc74fo5rl29l_z0JwN_q7pvIyZv9c83FpIwjTK7ZXmKgm3yLiDODBRXUi0Wn8PTFfyu8kGeHeMw56PdZAJwZIa71D0cwiQGkP8TlBGI7wP4A55XUSfD4mLZ6C-1OeqzERyDC_zHetyObkVI_irEd2gZB_cLfqhiFtFNPjjfmcBSlC7mMFmNlAoAJcEvZHNig3wagtxOZo3NrS36CnoEMmDPWKDfmwLS7NMvo06cmS_WsF0G7KdGs2gdmnMAt6ZbtLXZeK7FncFxvUNxGUFP6RFRCXy4oQpQ5JXOV0VWFfaOt09_y5xsi4ga3MZzOpZZ_AOTaPe3smUOk6Zu-o4lEl9sxDfKK-QHQBloyLOp-dATf0T2QowsR4VADywme5PUxFH6dr97dYSAvD0fkP6VOLvtO6St5Zygu_U9G2H-3lkv1nHas8e_F2I4RmHzBwhPlioJGaqs2EYaeK7E-yaPuOA8FgrrMZVWKBsNQVPnh7S2dZ-yge96K1AGn-q410DT2yjAl34bpFz1pfvdh_fBZKfLuEiqGfl3c_62bcYsK31z7ccmAcv5oFBai4832hsJc2JFqPDfBEobKPBpzSV2JBcY4zCIwvYs1T4a6qz7TEwtogbQhopWATa23MR55JFUHZzjMJE-Rp9klQ_V1i0UIvp2-Jb6LbDK0g_6fvT_dDbtBnJxZoOWFKEzYODZUO_CWzb4HmBfgGHe76WZMwQnZN-jjX1D5t0&theater", "https://www.cbsnews.com/news/coronavirus-brazil-cases-increasing-pass-united-states-july/", "https://www.gettyimages.ae/detail/news-photo/aerial-view-of-activists-from-the-brazilian-ngo-rio-de-paz-news-photo/1219308468?adppopup=true"]}
{"url": "https://facta.news/fuori-contesto/2020/06/22/il-governo-eroghera-un-premio-economico-a-medici-e-infermieri-nonostante-lemendamento-della-lega-bocciato-in-commissione/", "title": "Il governo erogher\u00e0 un premio economico a medici e infermieri, nonostante l\u2019emendamento della Lega bocciato in Commissione", "content": ["Gioved\u00ec 18 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine pubblicata il 16 giugno su Facebook dal profilo ufficiale di Matteo Salvini.", "Stando a quanto riportato, un emendamento della Lega riguardante un \u00abpremio economico per medici, infermieri e personale sanitario\u00bb sarebbe stato bocciato da Partito Democratico, Movimento 5 Stelle e Italia Viva.", "\u00abINCREDIBILE.", "PD, renziani e 5Stelle hanno appena votato contro (in Commissione Bilancio alla Camera) l\u2019emendamento della Lega che prevedeva un premio economico per medici, infermieri e personale sanitario\u00bb si legge nel post pubblicato da Salvini per commentare l\u2019immagine, \u00abMa come, medici e infermieri non erano mica eroi da premiare?\u00bb.", "Il riferimento \u00e8 a all\u2019emendamento 1.4 presentato in Commissione Bilancio alla Camera dalla deputata leghista Silvana Comaroli , esaminato il 15 giugno 2020 ed effettivamente bocciato dalla maggioranza parlamentare.", "L\u2019emendamento chiedeva di conferire un premio economico \u00abal personale dell\u2019area del comparto e della dirigenza, con contratto di lavoro di natura subordinata appartenente alle aziende e agli enti del Servizio Sanitario Nazionale, nonch\u00e9 ai medici in formazione specialistica e ai titolari di incarico libero professionale\u00bb.", "Tale bonus, per\u00f2, sarebbe andato a sommarsi a quello gi\u00e0 predisposto dalla maggioranza di governo, particolare che rende fuorviante l\u2019immagine oggetto di verifica.", "Gi\u00e0 nel decreto Rilancio del 19 maggio 2020, infatti, il governo Conte ha previsto uno stanziamento di 250 milioni di euro per il fondo destinato alla \u00abremunerazione dell\u2019attivit\u00e0 prestata che va oltre il lavoro straordinario svolto durante l\u2019emergenza\u00bb, per le stesse categorie di lavoratori.", "Tale premio \u00e8 presente all\u2019articolo 2 comma 6 , circostanza omessa tanto nell\u2019immagine, quanto nel testo pubblicato da Salvini su Facebook.", "Il governo Conte II ha insomma gi\u00e0 approvato la misura proposta dalla Lega (che semmai sarebbe andata a sommarsi a quella gi\u00e0 esistente).", "La notizia \u00e8 stata smentita anche dalla pagina Facebook ufficiale del Partito Democratico , che l\u2019ha definita una \u00abfake news\u00bb."], "category": "Fuori Contesto", "publish_date": "2020-06-22", "tags": ["infermieri", "lega", "matteo salvini", "medici", "premio economico"], "links": ["https://www.facebook.com/salviniofficial/photos/a.278194028154/10157817035388155/?type=3", "https://pbs.twimg.com/media/EapLih2XkAI25O-?format=jpg&name=large", "https://www.camera.it/leg18/29?shadow_deputato=302764&idpersona=302764&idlegislatura=18", "https://www.normattiva.it/uri-res/N2Ls?urn:nir:stato:decreto.legge:2020-05-19;34", "https://www.facebook.com/partitodemocratico/posts/10157864272821896"]}
{"url": "https://facta.news/notizia-falsa/2020/06/22/no-a-bari-un-prete-non-e-morto-dopo-che-un-uomo-al-proprio-funerale-si-e-risvegliato-e-ha-bestemmiato/", "title": "No, a Bari un prete non \u00e8 morto dopo che un uomo al proprio funerale si \u00e8 risvegliato e ha bestemmiato", "content": ["Il 12 giugno su Facebook \u00e8 stata pubblicata un\u2019immagine che riporta questo testo: \u00abBari, si risveglia al suo funerale e bestemmia.", "Prete colto da infarto muore\u00bb.", "Questa notizia non trova riscontro in nessuna testata nazionale e locale.", "Si tratta quindi di un contenuto frutto di fantasia.", "Il titolo che compare nell\u2019immagine oggetto della nostra verifica si riferisce ad un articolo pubblicato nel 2017 da La Nozione (da non confondere con La Nazione ), sito che nelle proprie info specifica di essere satirico e di pubblicare anche articoli che non corrispondono alla veridicit\u00e0 dei fatti, come in questo caso."], "category": "Notizia Falsa", "publish_date": "2020-06-22", "tags": ["bari", "funerale"], "links": ["https://www.facebook.com/photo.php?fbid=268494104227981&set=basw.AboTrIOsTZVVRKqh7eLHuogJYJ4ZvyIbBklsx8XxkgZ3zAiAwppKGAUrClR-ENBiedNg-qzT_65Pcb9smaNbHBQ2ljEL6s_BMUVOkqH3wgXgvHEyGI7DpCE1MlIVmc48x3oYCl_NonwwV1yP6KCkoDZgNCryOSc8tdAWAz3Re8Ebh-X00EXQ3N2To0Ife50t-QyeiCyD0uhvHET-pi0hR7hVF6RLmiopQsB3Ic8t4MwwOjnONMllq7migB88QdifyOg.2502050436686552.3056563591236016.700993303805209.10220742075494126.268494104227981.10222442257396043.2883788555023707.241089140676375.10219569644929020&type=1&theater", "https://web.archive.org/web/20170120124719/https://www.lanozione.com/wp/bari-si-risveglia-al-suo-funerale-bestemmia-malore-prete/", "https://www.lanazione.it/"]}
{"url": "https://facta.news/notizia-vera/2020/06/22/la-foto-degli-assembramenti-scattata-il-20-giugno-in-piazza-santa-croce-a-firenze-e-vera/", "title": "La foto degli assembramenti scattata il 20 giugno in piazza Santa Croce a Firenze \u00e8 vera", "content": ["Luned\u00ec 22 giugno la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di una fotografia, circolata su Twitter a partire dal 21 giugno, che mostra una folla riunita in piazza Santa Croce, a Firenze, munita di bandiere e di magliette arancioni.", "Il testo che su Twitter accompagna l\u2019immagine recita: \u00abIeri pomeriggio, a Firenze.", "Quei pochissimi che hanno \u201cosato\u201d indossare la mascherina sono stati scherniti, offesi, presi in giro\u00bb.", "La fotografia \u00e8 reale e mostra un momento di \u00abSalviamo la Costituzione\u00bb , un\u2019iniziativa del Movimento 3V \u2013 \u00abVogliamo Verit\u00e0 sui Vaccini\u00bb, nato per opporsi all\u2019obbligo vaccinale e candidato alle elezioni regionali dell\u2019Emilia-Romagna lo scorso 26 gennaio \u2013 andata in scena a Firenze il 20 giugno 2020.", "L\u2019evento, secondo gli organizzatori, \u00e8 nato per riaffermare alcuni principi della Costituzione, tra i quali \u00abLa Sovranit\u00e0 appartiene al Popolo\u00bb ( articolo 1 della Costituzione, che nella sua formulazione completa prosegue con la frase \u00abche la esercita nelle forme e nei limiti della Costituzione\u00bb), \u00abTutti hanno diritto di manifestare liberamente il proprio pensiero\u00bb ( articolo 21 ) e \u00abLa scuola \u00e8 aperta a tutti, l\u2019istruzione \u00e8 gratuita\u00bb ( articolo 34 ).", "Tali principi, sempre secondo gli organizzatori, sarebbero messi a rischio dalla vaccinazione obbligatoria.", "La manifestazione ha visto la presenza di diversi relatori, tra i quali menzioniamo l\u2019ex deputata del Movimento 5 Stelle Sara Cunial, autrice di un discorso alla Camera verificato dai colleghi di Pagella Politica e pieno di informazioni scorrette, Antonietta Gatti e Stefano Montanari, i coniugi pi\u00f9 volte oggetto di verifica della redazione di Facta per la diffusione di teorie anti-vaccinali e mirate a generare allarme circa l\u2019utilizzo delle mascherine chirurgiche durante l\u2019emergenza sanitaria da Covid-19.", "L\u2019evento \u00e8 stato seguito dal quotidiano fiorentino La Nazione e dal Fatto Quotidiano , che riferisce di \u00abmigliaia di persone\u00bb in piazza al grido di \u00abNo 5G, No vaccini\u00bb con \u00abzero protezioni e nessun distanziamento\u00bb.", "L\u2019ordinanza emanata il 30 maggio 2020 dalla Regione Toscana (e ancora in vigore) prescrive il rispetto di una distanza interpersonale \u00abdi almeno 1,8 metri\u00bb e l\u2019utilizzo di mascherine protettive \u00abin spazi chiusi, pubblici e privati aperti al pubblico, nonch\u00e9 in spazi aperti, pubblici o aperti al pubblico, nel caso non sia possibile mantenere il distanziamento interpersonale\u00bb."], "category": "Notizia Vera", "publish_date": "2020-06-22", "tags": ["#verabot", "5g", "anti-vaccinismo", "coronavirus sars-cov-2", "covid-19", "firenze", "movimento 3 v", "vaccini"], "links": ["https://twitter.com/lvoir/status/1274772407048441857?s=20", "https://www.youtube.com/watch?v=Yd9Kewifu2E", "https://www.movimento3v.it/obiettivi/", "https://www.movimento3v.it/elezioni-emilia-romagna/", "https://www.movimento3v.it/2020/05/29/la-manifestazione-salviamo-la-costituzione-sara-il-20-giugno-2020-a-firenze-ecco-i-nomi-dei-relatori/", "https://www.senato.it/1025?sezione=118&articolo_numero_articolo=1", "https://www.senato.it/1025?sezione=120&articolo_numero_articolo=21", "https://www.senato.it/1025?sezione=121&articolo_numero_articolo=34#:~:text=Articolo%2034,gradi%20pi%C3%B9%20alti%20degli%20studi.", "https://www.movimento3v.it/2020/05/29/la-manifestazione-salviamo-la-costituzione-sara-il-20-giugno-2020-a-firenze-ecco-i-nomi-dei-relatori/", "https://pagellapolitica.it/blog/show/685/il-fact-checking-del-discorso-di-cunial-alla-camera", "https://facta.news/notizia-falsa/2020/05/20/no-le-morti-per-covid-19-non-sono-provocate-da-errori-medici-e-il-premio-conferito-a-stefano-montanari-non-e-un-riconoscimento-scientifico/", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://donotlink.it/RXn2G", "https://donotlink.it/J4vJQ", "https://www.lanazione.it/firenze/cronaca/manifestazione-piazza-santa-croce-1.5245917", "https://www.ilfattoquotidiano.it/2020/06/21/no-vax-in-migliaia-in-piazza-a-firenze-zero-protezioni-e-nessun-distanziamento-nardella-massa-di-irresponsabili-sentite-le-autorita/5842685/", "http://www301.regione.toscana.it/bancadati/atti/Contenuto.xml?id=5253952&nomeFile=Ordinanza_del_Presidente_n.61_del_30-05-2020"]}
{"url": "https://facta.news/notizia-falsa/2020/06/22/luciana-littizzetto-non-ha-detto-gli-italiani-vadano-a-farsi-fottere-laccoglienza-fa-bene/", "title": "Luciana Littizzetto non ha detto \u00abgli italiani vadano a farsi fottere, l\u2019accoglienza fa bene\u00bb", "content": ["Il 6 giugno su Facebook \u00e8 stata pubblicata un\u2019immagine che mostra una foto della comica Luciana Littizzetto e riporta una sua presunta dichiarazione.", "Si legge: \u00abGli italiani vadano a farsi fottere, l\u2019accoglienza fa bene e io vi aspetto\u00bb.", "Questa dichiarazione non trova riscontro in nessuna testata nazionale e locale e in nessuno dei profili social ufficiali di Luciana Littizzetto ( qui , qui e qui ).", "Si tratta quindi di una notizia frutto di fantasia.", "Il falso virgolettato proviene da un articolo pubblicato dal sito Notizie Universali il 2 giugno 2020 titolato \u00abLitizzetto: Gli italiani vadano a farsi fottere, l\u2019accoglienza fa bene e io vi aspetto, finiamola con i gesti vigliacchi\u00bb.", "Nel testo dell\u2019articolo si legge che \u00abLa comica, tramite una radio, dice che tutti noi \u201csiamo Open Arms\u201d.", "\u201cIn questi giorni \u2013 dice Lucianina \u2013 che tutti voi siete al mare, voi (i migranti, ndr) siete in mare.", "\u00c8 molto diverso.", "Questo non \u00e8 possibile, \u00e8 un gesto vigliacco, ostile, schifoso, pavido.", "Siamo tutti Open Arms\u201d.", "Gli italiani vadano a farsi fottere , l\u2019accoglienza fa bene.", "E poi arriva la lezioncina finale: \u201cVoi siete coraggiosi, sappiate che c\u2019\u00e8 un sacco di gente che \u00e8 con voi.", "Vi aspetto!", "Vi aspetto a terra\u201d\u00bb.", "Come \u00e8 evidente dalla trascrizione contenuta nell\u2019articolo, la frase \u00abGli italiani vadano a farsi fottere\u00bb non compare all\u2019interno del virgolettato di Littizzetto ma \u00e8 una considerazione aggiunta dall\u2019articolista.", "Le parole della comica riportate tra virgolette sono invece vere e sono state pronunciate il 14 agosto 2019 per sostenere la richiesta di far scendere i migranti presenti sulla nave della Ong Open Arms, a cui l\u2019allora ministro dell\u2019interno Matteo Salvini aveva bloccato l\u2019ingresso in Italia."], "category": "Notizia Falsa", "publish_date": "2020-06-22", "tags": ["luciana littizzetto", "migranti"], "links": ["https://www.facebook.com/photo.php?fbid=3084820148227909&set=basw.Abo-qNJ2ivJGW-Hpp4YH8Ujerro5sSXxsRGRQrYl34kcopWiZrNqa0id08PzNc6SP3rGbjaQ6N40fMCnaZ8jWAWDbfTyP1k9LWcGvCMJdDdFabrU68Xd-4HuQPsYbNj9BDnJPtUy5XdjXDMQmEVumKce9GWQ6I-gJ3unK2N3XRsxCkCIlgv1n3SMfvi0B8H8IyDfmWJ-EkFaHB2qNmOWAlPj.111002657327763.3084820148227909.591456515107042.10219914713092627.10210467315855547.10210467317095578.10210467315415536.10210467314335509.145160730453520&type=1&opaqueCursor=Abreq3LKKqNNgs0shkSZPI5VIFqtILbSiJlfgFl1QqoM_QJJehgsbwRs8YI8MJzpx9eU8qNG3BQqqZGlQA9xEToQLBGQiLmQdQOjtHzoXHWgIpd3Jx_AtW8b-S-A8xfZjfzDXWZdvZ8xWiH9lGUycyCTyOSYu-jb5jOS7trYOnellNSOi_t2LL8AAGBgHyBGOLAIe_i_Bc8NyYXprx3pkEw5t7d2_AJL5LlInC_3hv7EcZX0_iIKxCEHxw8MM3krnyWj9eHT3MrsWAZpYSoDruTLcgHpx1ojZvaWo0mm2OKgbpiWvCFZdX-_brHm7sRIvtfC8A0f_bDapJOLkOlsKZw23ZgDmsgIwBL00ElrXFPfKbqF7Br8SioXFX3YfsWgOijNlamLkAyDE73tsZZk27SpW9t1CFumTimLNCOfVQ68q8u_MsxEMrzdkA-bg7eZ8R8SY2CthBdCFKtxli80lgIjeWEutSP0YBzpW8DiBldaAcmai6aDIAqLIIwTMsZRGVoDlom8ZU1TgLzfqQzxjlgADTaW8iKiyWmP5GGfB4A77PEXI2fEBb8Gs2k3VRB0V-Uo83GrXl5w-ZkiqQEgw0Ow9dzaAwYsulPCFHKYpm7oPpwoaDoy4Qv02514UE0zlyYeYTpT3qdIjmXNjD10_ThkuHsPBzKdxcGq5iKMSmiDaDyd3aKqhjoqy1oFF4K6zbw_qG4YgP_7i5rJLGDoJP32l_YEmpX6sxT3ymVwy2vX_Orvb7f12Avd42_Oc89RCCA&theater", "https://www.facebook.com/lucianinalittizzetto/", "https://twitter.com/lucianinalitti", "https://www.instagram.com/lucianinalittizzetto/?hl=it", "https://web.archive.org/save/http://www.notizieuniversali.it/2020/06/02/litizzetto-gli-italiani-vadano-farsi-fottere-laccoglienza-bene-vi-aspetto-finiamola-gesti-vigliacchi/", "https://www.adnkronos.com/intrattenimento/spettacolo/2019/08/14/fateli-scendere-appello-della-littizzetto-per-open-arms-video_sASn7JS3Vh7jwKfvl9KeqN.html", "https://www.ilpost.it/2019/08/21/migranti-open-arms-sbarcati-lampedusa/"]}
{"url": "https://facta.news/fuori-contesto/2020/06/19/il-farmaco-che-riduce-la-mortalita-da-covid-19-era-noto-al-governo-da-aprile-ma-i-suoi-effetti-non-erano-stati-dimostrati-in-fase-sperimentale/", "title": "Il farmaco che riduce la mortalit\u00e0 da Covid-19 era noto al governo da aprile, ma i suoi effetti non erano stati dimostrati in fase sperimentale", "content": ["Venerd\u00ec 19 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo , pubblicato il 18 giugno dalla testata Notizie.it , dal titolo \u00abIl farmaco da 6 euro anti-Coronavirus?", "Speranza sapeva, ma non rispose\u00bb.", "Secondo l\u2019articolo, \u00abun nuovo farmaco che potrebbe essere un fedele alleato alla lotta al Coronavirus\u00bb, il Desametasone, \u00abera gi\u00e0 noto anche in Italia\u00bb grazie ad una lettera recapitata nel mese di aprile 2020 al ministro della Salute Roberto Speranza da alcuni esperti, tra i quali la dottoressa Roberta Ricciardi , responsabile del Percorso Miastenia\u00b9 dell\u2019Ospedale Cisanello di Pisa, e il dottor Piero Sestili , professore ordinario di Farmacologia a Urbino.", "Nonostante le sollecitazioni ricevute, \u00abSperanza e Sileri non risposero mai all\u2019appello facendolo cadere nel vuoto\u00bb.", "Il farmaco, un corticosteroide sintetico\u00b2 utilizzato dagli anni Sessanta, \u00e8 oggi considerato \u00abun salvavita per i pazienti gravemente malati di Covid-19\u00bb dall\u2019Organizzazione mondiale della sanit\u00e0, che il 16 giugno ha definito la sua applicazione nella lotta al coronavirus \u00abuna svolta scientifica\u00bb.", "Nonostante il farmaco (e alcuni promettenti risultati della sua applicazione sui malati di Covid-19) fosse noto al ministro Roberto Speranza almeno dal 1 aprile , infatti, il suo utilizzo non era mai stato consigliato dall\u2019Organizzazione mondiale della sanit\u00e0.", "Il cambio di prospettiva \u00e8 arrivato solo lo scorso 16 giugno, dopo la positiva conclusione di una ricerca condotta dall\u2019universit\u00e0 di Oxford, che in un preprint (e dunque un documento ancora in attesa di revisione e pubblicazione) ha annunciato i risultati di un trial condotto su 6mila pazienti ricoverati negli ospedali inglesi: l\u2019utilizzo di Desametasone ridurrebbe il tasso di mortalit\u00e0 dei pazienti malati di Covid-19 che necessitano di respiratori artificiali dal 40 per cento al 28 per cento, e quello dei pazienti sotto ossigeno dal 25 per cento al 20 per cento.", "Si notizia oggetto di verifica appare per questo fuorviante.", "In quest\u2019intervista pubblicata dal quotidiano La Nazione il 1 aprile 2020, la dottoressa Ricciardi parla di \u00abrisultati interessanti\u00bb riscontrati nell\u2019applicazione di cortisone sui pazienti affetti da Covid e in particolare di Prednisone e Desametasone.", "L\u2019utilizzo del corticosteroide era comparso a fine marzo nelle linee guida sui possibili trattamenti anti-Covid negli ospedali della Lombardia, ma non era mai stato consigliato dall\u2019Organizzazione mondiale della sanit\u00e0, che ha in ogni caso supportato il trial di Oxford.", "Vale la pena sottolineare che non tutti i farmaci risultati promettenti nell\u2019applicazione ospedaliera finiscono poi per risultare validi nella lotta alla Covid-19.", "\u00c8 il caso dell\u2019idrossiclorochina, farmaco antimalarico utilizzato come forma di prevenzione dal presidente degli Stati Uniti Donald Trump, che al termine del trial clinico \u00e8 stato considerato non utile a ridurre \u00abla mortalit\u00e0 da Covid-19\u00bb e anzi potenzialmente portatore di maggiori rischi di complicanze cardiache. \u00b9 malattia neuromuscolare di tipo immunitario che colpisce i muscoli, facendo perdere loro, progressivamente, tono e forza \u00b2 ormoni che regolano processi infiammatori e del processi immunitario, in questo caso prodotti in laboratorio"], "category": "Fuori Contesto", "publish_date": "2020-06-19", "tags": ["#verabot", "coronavirus", "coronavirus sars-cov-2", "covid-19", "desametasone", "roberto speranza"], "links": ["https://www.notizie.it/politica/2020/06/18/coronavirus-farmaco-6-euro/", "https://www.orpha.net/consor/cgi-bin/Directory_Professionals.php?lng=IT&data_id=37847&MISSING%20CONTENT=Dr-Roberta-RICCIARDI&search=Directory_Professionals_Simple&title=Dr%20Roberta%20RICCIARDI", "http://ateneo.uniurb.it/gest/wp-content/uploads/2016/03/CV-Piero-Sestili.pdf", "https://www.who.int/news-room/detail/16-06-2020-who-welcomes-preliminary-results-about-dexamethasone-use-in-treating-critically-ill-covid-19-patients", "https://www.lanazione.it/pisa/cronaca/coronavirus-cortisone-1.5090662", "http://www.ox.ac.uk/news/2020-06-16-dexamethasone-reduces-death-hospitalised-patients-severe-respiratory-complications", "https://www.lanazione.it/pisa/cronaca/coronavirus-cortisone-1.5090662", "https://www.agi.it/cronaca/news/2020-06-17/coronavirus-farmaco-oxford-8914582/", "https://www.repubblica.it/salute/medicina-e-ricerca/2020/05/19/news/trump_e_l_idrossiclorochina_presto_per_usarlo_in_prevenzione_e_dopo_i_70_anni_attenzione_agli_effetti_sul_cuore_-257075561/", "https://www.politico.com/news/2020/06/17/who-ends-hydroxychloroquine-study-326238"]}
{"url": "https://facta.news/immagine-modificata/2020/06/22/la-foto-di-salvini-in-spiaggia-con-una-ragazza-che-tiene-in-mano-un-crocefisso-e-falsa/", "title": "La foto di Salvini in spiaggia con una ragazza che tiene in mano un crocefisso \u00e8 falsa", "content": ["Il 20 giugno su Facebook \u00e8 stata pubblicata una foto che mostra il leader della Lega Matteo Salvini a torso nudo in spiaggia, immortalato con alle spalle numerose persone e accanto a lui una ragazza in costume da bagno che tiene in mano un crocefisso.", "Stando alla foto, il leader leghista sarebbe stato fotografato mentre facendo una smorfia avvicina la sua lingua al crocefisso.", "L\u2019immagine \u00e8 accompagnata da un commento di critica nei confronti dell\u2019ex ministro dell\u2019Interno.", "La foto non \u00e8 reale, \u00e8 stata modificata e veicola quindi un contenuto falso.", "La foto originale \u00e8 stata scattata\u00a0a Milano Marittima nel luglio 2016 e in essa non compare nessun crocefisso, come si pu\u00f2 verificare qui .", "Inoltre, come evidente dalla foto originale, l\u2019espressione del leader della Lega era leggermente diversa."], "category": "Immagine Modificata", "publish_date": "2020-06-22", "tags": ["crocefisso", "matteo salvini"], "links": ["https://www.facebook.com/photo.php?fbid=10223198916062550&set=a.10210332391127468&type=3&theater", "https://www.instagram.com/p/BIidBVeD1gj/"]}
{"url": "https://facta.news/notizia-satirica/2020/06/24/no-luigi-di-maio-non-ha-trovato-lavoro-al-padre-e-alla-sorella-a-e10000-al-mese-come-portaborse-a-conte/", "title": "No, Luigi Di Maio non ha trovato lavoro al padre e alla sorella \u00aba \u20ac10,000 al mese come portaborse a Conte\u00bb", "content": ["Il 19 giugno su Facebook \u00e8 stata pubblicata un\u2019immagine che al suo interno presenta una parte di testo e due fotografie.", "Il testo recita: \u00abMentre gli italiani muoiono di fame Di Maio mette a lavoro padre e sorella a \u20ac10,000 al mese come portaborse a Conte\u00bb.", "Le due foto mostrerebbero i presunti volti di Gennaro Di Maio, padre del ministro degli Esteri, e di Cira Di Maio, sorella.", "L\u2019immagine \u00e8 accompagnata da questo commento: \u00ab\u2026.capito?\u2026\u2026\u00bb, scritto da chi ha condiviso la notizia considerandola vera.", "La notizia relativa all\u2019assunzione di parenti di Luigi Di Maio \u00abcome portaborse\u00bb del presidente del Consiglio Giuseppe Conte, non trova riscontro in nessuna testata nazionale e locale; si tratta quindi una notizia frutto di fantasia.", "Precisiamo poi che le fotografie utilizzate per mostrare i presunti volti di padre e sorella dell\u2019ex leader del M5S sono stati ottenuti utilizzando un programma di modifica delle immagini partendo dal primo piano di Di Maio stesso.", "La notizia, quindi, \u00e8 stata probabilmente diffusa con un intento puramente satirico e presa poi per vera da alcuni utenti sui social network e via WhatsApp.", "Precisiamo, infine, che il padre di Luigi di Maio si chiama Antonio e non Gennaro e il nome della sorella \u00e8 Rosalba e non Cira."], "category": "Notizia Satirica", "publish_date": "2020-06-24", "tags": ["giuseppe conte", "luigi di maio"], "links": ["https://www.facebook.com/photo.php?fbid=1127384154327714&set=basw.AbrIsIdQWKIU7h2l7sOikbg-tRcxCbKoGE0pL1APNYvQoekb-FAVZey9yPYDzKAKyv0edNOWz7SmewPjSzK-54PPWEQ3YuG9VJkXwUBhv1OQkZRRYUPoI7VnXE8BBkedfFOvC7byng-IpGiU1tn80wHoV8DzfGEasH7efb8rkcx2IYJhFAlGN4cbzD-D7SL1kf4.416616089300157.3028780803865145.1608464239304578.1127384154327714&type=1&theater", "https://www.corriere.it/politica/18_novembre_30/antonio-maio-luigi-attaccato-ferocia-responsabilita-errori-mia-677d0ccc-f41d-11e8-b6fd-3556737c89de.shtml", "https://napoli.repubblica.it/cronaca/2018/12/04/news/di_maio_al_via_notifiche_demolizione_manufatti_abusivi-213388260/"]}
{"url": "https://facta.news/notizia-falsa/2020/06/24/no-google-non-crea-articoli-usando-il-numero-di-nuovi-casi-di-covid-19-digitato-sul-motore-di-ricerca/", "title": "No, Google non \u00abcrea\u00bb articoli usando il numero di \u00abnuovi casi\u00bb di Covid-19 digitato sul motore di ricerca", "content": ["Mercoled\u00ec 24 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un post , pubblicato il 23 giugno su Facebook dalla pagina Menphis75TV (ex youtuber italiano dedito alle teorie del complotto), secondo cui il motore di ricerca Google creerebbe automaticamente un articolo ogni volta che un utente digita \u00abun numero a scelta formato da 3, 4 o 5 cifre seguito dalle parole \u201cNew Cases\u201d o \u201cNuovi Casi\u201d\u00bb.", "Il riferimento \u00e8 ai nuovi casi di Covid-19, un\u2019emergenza sanitaria di cui la compagnia con sede a Mountain View mirerebbe ad amplificare la diffusione mediatica per \u00abtenere in piedi la farsa della pandemia\u00bb, come si legge in una delle risposte al post, pubblicata ancora da Menphis75Tv.", "Il testo \u00e8 accompagnato da una serie di immagini che proverebbero la teoria, mostrando numerosi risultati collegati a chiavi di ricerca in lingua inglese.", "Si tratta di una notizia falsa.", "Per verificarlo, basta digitare su Google la chiave di ricerca (scelta in maniera casuale) \u00ab976 nuovi casi\u00bb \u2013 o \u00ab976 new cases\u00bb \u2013 che non restituisce alcun articolo contenente la sequenza di numeri e parole.", "L\u2019impressione che le parole cercate abbiano un\u2019esatta corrispondenza sul web \u00e8 data dal meccanismo di funzionamento del motore di ricerca Google, che privilegia i risultati contenenti tutte le parole digitate dall\u2019utente (anche se non nell\u2019ordine esatto).", "Per questo motivo digitando, ad esempio, le parole \u00ab555 nuovi casi\u00bb, Google ci indirizzer\u00e0 ad un articolo che parla dei casi complessivi di Covid-19 registrati ad Aprilia (Latina) da inizio pandemia al 20 giugno scorso, un articolo reale ma non pertinente alla nostra ricerca.", "Per effettuare una ricerca pi\u00f9 affinata, invece, dovremmo utilizzare alcuni espedienti studiati da Google e chiamati operatori di ricerca .", "Nel caso specifico, per effettuare una ricerca che tenga conto della frase esatta digitata, sar\u00e0 necessario inserire la frase tra virgolette (\u201c\u201d).", "Resta comunque altamente probabile che, pensando alla pandemia da nuovo coronavirus Sars-Cov-2, un numero seguito dalle parole \u00abnuovi casi\u00bb restituisca risultati nella ricerca e questo per motivi prettamente statistici.", "Dalla data del primo decesso confermato per Covid-19 a Wuhan (9 gennaio 2020) sono passati 167 giorni, nei quali si sono susseguiti bollettini sanitari provenienti non solo dalle 196 nazioni in tutto il mondo, ma anche da enti regionali, provinciali e locali, che quotidianamente riportano numeri ed espressioni simili a quelle usate nella ricerca segnalata a Facta."], "category": "Notizia Falsa", "publish_date": "2020-06-24", "tags": ["#verabot", "coronavirus", "coronavirus sars-cov-2", "covid-19", "google", "nuovi casi"], "links": ["https://www.facebook.com/story.php?story_fbid=1211701769209681&id=836803073366221&sfnsn=scwspwa&extid=26ocDFIRAj7QNSVv", "https://www.google.com/search?sxsrf=ALeKk01yvp8G-6a78GJJKjPQASXBFTzktw%3A1592993197621&ei=rSXzXsG9JYSMrwSyiIyoBg&q=976+nuovi+casi&oq=9&gs_lcp=CgZwc3ktYWIQAxgAMgQIIxAnMgQIIxAnMgUIABCDATIFCAAQsQMyBQgAEIMBMgIIADIFCAAQsQMyBQgAEIMBMgUIABCDATIFCAAQgwE6BwgjEK4CECdQ3oAGWN6ABmCHigZoAHAAeACAAW2IAZkDkgEDMS4zmAEAoAEBqgEHZ3dzLXdpeg&sclient=psy-ab", "https://www.google.com/search?sxsrf=ALeKk01XYKM_-PyTq0xqJE85_YI-sH1P5g%3A1592993297923&ei=ESbzXpfuN7qWjgbHuJLIDA&q=976+new+cases&oq=976+new+&gs_lcp=CgZwc3ktYWIQAxgAMgQIIxAnMgUIABDLATIFCAAQywEyBggAEBYQHjIGCAAQFhAeMgYIABAWEB4yBggAEBYQHjIGCAAQFhAeMgYIABAWEB4yBggAEBYQHjoICAAQFhAKEB5QxXpY3YsBYNaTAWgAcAB4AIABfIgBsQqSAQM2LjeYAQCgAQGqAQdnd3Mtd2l6&sclient=psy-ab", "https://www.google.com/search/howsearchworks/", "https://support.google.com/websearch/answer/2466433?hl=it", "https://web.archive.org/web/20200111020017/https://www.nytimes.com/2020/01/10/world/asia/china-virus-wuhan-death.html"]}
{"url": "https://facta.news/notizia-vecchia/2020/06/24/la-notizia-della-donna-tagliata-in-due-per-un-malfunzionamento-dellascensore-e-del-2017/", "title": "La notizia della donna \u00abtagliata in due per un malfunzionamento dell\u2019ascensore\u00bb \u00e8 del 2017", "content": ["Il 23 giugno il sito Notizie Universali ha pubblicato un articolo dal titolo: \u00abSi dirige in ospedale per partorire ma muore tragicamente tagliata in due per un malfunzionamento dell\u2019ascensore\u00bb.", "Nel testo si legge che una donna in Spagna, dopo aver partorito in ospedale, sarebbe morta mentre veniva trasportata su una barella dalla sala parto alla sua camera.", "L\u2019ascensore, per un malfunzionamento del sistema, l\u2019avrebbe tagliata in due.", "Questa notizia risale a tre anni fa ed \u00e8 stata ripubblicata senza un chiaro riferimento temporale che permetta al lettore di capire quando il fatto \u00e8 realmente accaduto.", "Notizie Universali ha ripreso parti di un articolo (senza specificarlo) pubblicato da Il Mattino il 21 agosto 2017, come si pu\u00f2 verificare qui .", "All\u2019epoca la notizia era stata ripresa anche da alcuni media internazionali, come si pu\u00f2 leggere qui .", "Lo scorso 1 giugno, l\u2019inchiesta sulla morte della donna \u00e8 stata archiviata .", "La famiglia della vittima ha lasciato cadere le accuse, dopo aver raggiunto con gli indagati un accordo per un risarcimento economico."], "category": "Notizia Vecchia", "publish_date": "2020-06-24", "tags": ["sanit\u00e0", "spagna"], "links": ["http://www.freezepage.com/1592996880UOGFKFSEYI", "https://www.ilmattino.it/primopiano/cronaca/spagna_neo_mamma_tagliata_da_un_ascensore_stava_spostata_di_piano_su_barella_ospedale-2627921.html", "https://www.bbc.com/news/world-europe-40999568", "https://www.elespanol.com/espana/andalucia/20200601/archivan-causa-rocio-aplastada-ascensor-hospital-sevilla/494451322_0.html"]}
{"url": "https://facta.news/fuori-contesto/2020/06/24/queste-foto-non-mostrano-una-donna-dopo-17-interventi-di-chirurgia-estetica/", "title": "Queste foto non mostrano una donna dopo 17 interventi di chirurgia estetica", "content": ["Il 21 giugno 2020 su Facebook \u00e8 stata pubblicata un\u2019immagine che mostra tre foto di una donna con un viso rifatto.", "L\u2019immagine \u00e8 accompagnata da un commento in cui si sostiene che sarebbe il risultato di \u00ab17 interventi chirurgici\u00bb.", "Questa notizia \u00e8 fuorviante e veicola un contenuto falso.", "L\u2019immagine \u00e8 reale ma le foto non mostrano una donna dopo 17 interventi di chirurgia estetica.", "Come ha spiegato il sito di fact-checking Snopes le foto in realt\u00e0 mostrano un progetto artistico realizzato nel 2019 dai Pinewood Studios che, attraverso diverse tecniche di trucco, puntava a \u00abscioccare e informare\u00bb le persone sui pericoli della chirurgia plastica."], "category": "Fuori Contesto", "publish_date": "2020-06-24", "tags": ["chirurgia plastica"], "links": ["https://www.facebook.com/photo.php?fbid=150940396514066&set=gm.991022534676005&type=3&theater", "https://www.snopes.com/fact-check/old-barbie-botched-surgeries/"]}
{"url": "https://facta.news/fuori-contesto/2020/06/25/no-questa-foto-non-mostra-una-madre-e-il-suo-bambino-prematuro-entrambi-malati-di-covid19/", "title": "No, questa foto non mostra una madre e il suo \u00abbambino prematuro\u00bb entrambi malati di Covid-19", "content": ["Il 19 giugno su Facebook \u00e8 stata pubblicata una foto che mostra una donna in un letto di ospedale con accanto un neonato all\u2019interno di un lettino.", "La foto \u00e8 stata pubblicata insieme ad un post in cui si sostiene che la scena mostrerebbe una donna che ha dato \u00aballa luce un bambino prematuro ed entrambi hanno il Coronavirus\u00bb.", "Questo contenuto \u00e8 fuorviante e veicola una notizia falsa.", "La foto infatti non mostra una donna e il suo bambino prematuro entrambi positivi al nuovo coronavirus.", "Lo scatto, che risale a novembre 2018, immortala una donna di nome Emma Woodhouse, che all\u2019epoca aveva 27 anni, mentre, dal proprio letto d\u2019ospedale, stringeva la mano di sua figlia nata morta, come si pu\u00f2 verificare qui ."], "category": "Fuori Contesto", "publish_date": "2020-06-25", "tags": ["#verabot", "emma woodhouse"], "links": ["https://www.facebook.com/intercedi/photos/a.480817162101665/1470705659779472/?type=3&theater", "https://www.thesun.co.uk/fabulous/7858899/i-spent-14-days-with-my-dead-baby-girl-and-even-took-her-for-walks-in-the-pram/"]}
{"url": "https://facta.news/notizia-falsa/2020/06/26/non-e-vero-che-lo-sri-chakra-e-un-fiore-di-colore-bianco-che-fiorisce-ogni-400-anni/", "title": "Non \u00e8 vero che lo \u00abSri Chakra\u00bb \u00e8 un fiore di colore bianco che fiorisce \u00abogni 400 anni\u00bb", "content": ["Il 12 giugno su Facebook \u00e8 stata pubblicata la foto di un fiore dalla forma appuntita e di colore bianco.", "Si legge che si tratterebbe dello \u00abSri Chakra di Brahman\u00bb, fiore che \u00abfiorisce una volta ogni 400 anni\u00bb.", "Il testo si conclude con un invito a condividerlo sulle proprie bacheche Facebook perch\u00e9 \u00abporta benedizioni\u00bb.", "Questa notizia \u00e8 falsa.", "Come ha spiegato il sito di fact-checking Hoax or fact , la foto \u00e8 vera ma mostra in realt\u00e0 il fiore della pianta Protea cynaroides , originaria del Sud Africa.", "Non \u00e8 poi vero che fiorisce ogni 400 anni."], "category": "Notizia Falsa", "publish_date": "2020-06-26", "tags": ["sri chakra di brahman"], "links": ["https://www.facebook.com/groups/366435763794813/permalink/695543284217391/", "http://www.hoaxorfact.com/science/mahameru-pushpam-rare-himalayan-flower.html", "http://pza.sanbi.org/protea-cynaroides"]}
{"url": "https://facta.news/notizia-falsa/2020/06/29/linvito-a-non-recarsi-a-villa-pamphilj-e-nel-quartiere-monteverde-di-roma-a-causa-della-covid-19-e-falso/", "title": "L\u2019invito a non recarsi a Villa Pamphilj e nel quartiere Monteverde di Roma a causa della Covid-19 \u00e8 falso", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 26 giugno su Facebook \u00e8 stata pubblicata un\u2019immagine che mostra un testo.", "Si legge che sarebbe meglio \u00abnon andare a Villa Pamphili e girare per Monteverde\u00bb perch\u00e9 ci sarebbero \u00abtanti casi di Covid partiti dalle suore di San Pancrazio che hanno trasmesso ai bambini che hanno trasmesso ai genitori e cos\u00ec via\u00bb.", "Nello stesso messaggio si legge anche che \u00abl\u2019Upim di Piazza Dunant\u00bb sarebbe stata chiusa \u00abperch\u00e9 i dipendenti stanno in quarantena\u00bb.", "Questa informazione non trova riscontro in nessuna testata nazionale e locale e in nessun comunicato delle autorit\u00e0 competenti.", "Si tratta quindi di una notizia frutto di fantasia.", "Venerd\u00ec 26 giugno 2020 l\u2019Asl Roma 3 ha smentito ufficialmente la questione, scrivendo sul proprio profilo Facebook ufficiale che \u00abnon corrisponde al vero la notizia che sta girando sui social relativa allo stato di pericolosit\u00e0 ed allerta delle zone di Villa Pamphili e Monteverde\u00bb.", "Riguardo poi alla situazione presso l\u2019istituto religioso di\u00a0piazza San Pancrazio a Roma, il 22 giugno scorso erano stati riscontrati dalle autorit\u00e0 4 casi di nuovo coronavirus Sars-Cov-2.", "Lo stesso giorno l\u2019istituto \u00e8 stato messo sotto sorveglianza sanitaria .", "Secondo l\u2019ultimo bollettino (28 giugno 2020) della Regione Lazio non si registrano nuovi casi di persone positive alla Covid-19 e collegabili all\u2019istituto religioso di\u00a0piazza San Pancrazio.", "Infine, per quanto riguarda l\u2019Upim di piazzale Dunant (e non piazza), il punto vendita \u00e8 rimasto chiuso il 21 giugno scorso per problemi tecnici che non c\u2019entrano nulla con la Covid-19, come spiegato dagli stessi dipendenti."], "category": "Notizia Falsa", "publish_date": "2020-06-29", "tags": ["covid-19", "monteverde", "nuovo coronavirus", "nuovo coronavirus sars-cov-2", "villa pamphilj"], "links": ["https://bit.ly/Form-Sito", "https://www.facebook.com/photo.php?fbid=2204752713003457&set=a.993046940840713&type=3&theater", "https://www.ilfattoquotidiano.it/2020/06/22/coronavirus-nuovo-focolaio-a-roma-listituto-religioso-teresianum-posto-sotto-sorveglianza-sanitaria/5843279/", "https://www.facebook.com/SaluteLazio/posts/264970218256415?__tn__=-R", "https://www.facebook.com/SaluteLazio/posts/269243734495730?__xts__[0]=68.ARBJjXVOTdKtWjIFfFPp8gsjdmwEo_qHmtJxLgA_tWxF43ODf5C31GDuEGVAUSjiTsShAd-61M6iOSML9y0ZAaq0_MpyiuB__YT2gG1Eer4OnCOtFjZs7gaiFyjgkX5qxurM0XKGUcS1U_vFBTRrah46Dm-9IzSmWov3OygM7vivHCyBOrcIi6B29njDBEYiWshXDqhvawd63kS_tllCgbrQT8V1erhff__yDfuzJaneWT-pc7pLWzK6OhEd0802B2SiSbVyJE_I_3I96MbZO8yvBsNA3vhJVXaoo_RPfkLYq6JnmZNgpHJ-MNPPQMlDSL7RryuqKUo4vz-Ilk4&__tn__=-R", "https://www.nextquotidiano.it/focolaio-covid-a-monteverde-upim-a-piazzale-dunant-fake-news/"]}
{"url": "https://facta.news/notizia-imprecisa/2020/06/24/la-bambina-ritratta-in-questa-foto-e-stata-salvata-dalla-polizia-poco-prima-di-sposare-un-uomo-di-40-anni/", "title": "La bambina ritratta in questa foto \u00e8 stata salvata dalla polizia poco prima di sposare un uomo di 40 anni", "content": ["Marted\u00ec 23 giugno la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di una fotografia che mostrerebbe il giorno delle nozze tra una bambina, ritratta nel tradizionale abito da cerimonia hindu, e un uomo adulto, che indossa una camicia bianca e un taqiyah , copricapo tipico della popolazione pakistana di fede islamica.", "La fotografia \u00e8 stata pubblicata il 15 giugno 2020 dalla pagina Facebook FraSe e il post \u00e8 accompagnato da una parte di testo che recita: \u00abPer lei nessun accusatore del (nostro) caso \u201cMontanelli\u201d\u2026 Lui ha quarant\u2019anni e lei, piccola bambina, ne ha appena 10.", "Pakistan, un fenomeno diffuso di nozze tra uomini adulti e bambine ancora in tenera et\u00e0.", "I falsi buonisti dove sono?", "Vergognatevi!!!\u00bb.", "Questa notizia \u00e8 imprecisa.", "La fotografia \u00e8 stata realmente scattata in Pakistan e precede di poche ore una cerimonia nuziale, che avrebbe dovuto avere luogo a Shikarpur il 3 maggio 2019, tra una bambina di 10 anni e un uomo di 40 anni.", "Il matrimonio non \u00e8 per\u00f2 mai stato celebrato, dal momento che la polizia \u00e8 intervenuta per portare in salvo la bambina e arrestare l\u2019uomo che voleva prenderla in sposa.", "A conferma di ci\u00f2, il 3 maggio l\u2019ispettore generale della polizia di Sukkur (localit\u00e0 ad una trentina di chilometri da dove si \u00e8 verificato l\u2019accaduto), ha pubblicato sul proprio profilo Twitter un tweet in cui denunciava la vicenda e dichiarava la risoluzione grazie all\u2019intervento delle forze dell\u2019ordine.", "La storia \u00e8 stata raccontata in questo servizio di inizio maggio da parte dell\u2019emittente televisiva pakistana Ary News, che spiegava come l\u2019uomo, un quarantenne di fede islamica, avesse pagato 250mila rupie pakistane (l\u2019equivalente di 1.300 euro) per stipulare un nikah , un contratto di matrimonio valido in alcuni Paesi a maggioranza islamica, tra cui il Pakistan.", "Secondo i dati pi\u00f9 recenti pubblicati da Unicef (aggiornati al 2018), il 4 per cento delle donne pakistane risulta gi\u00e0 sposata all\u2019et\u00e0 di 15 anni, percentuale che sale al 18 per cento tra le donne di et\u00e0 pari a 18 anni.", "Dal mese di aprile 2019, tuttavia, la legge del Pakistan ha stabilito in 18 anni l\u2019et\u00e0 minima che le donne devono raggiungere per sposarsi.", "Sposare una bambina di 10 anni \u00e8 in ogni caso sempre stato proibito in Pakistan e per questo motivo l\u2019uomo ha dichiarato agli inquirenti di aver creduto che la bambina avesse in realt\u00e0 17 anni.", "Non esistono ad oggi aggiornamenti circa lo sviluppo delle indagini seguite all\u2019arresto dell\u2019uomo."], "category": "Notizia imprecisa", "publish_date": "2020-06-24", "tags": ["islam", "matrimonio", "pakistan", "religione"], "links": ["https://en.wikipedia.org/wiki/Taqiyah_(cap)", "https://www.facebook.com/FraSe1981/posts/4385217784829629", "https://arynews.tv/en/man-marrying-10-year-old-shikarpur/amp/?fbclid=IwAR0cgnAkBFfwp1Z3fzZ0CbQn926iGgrfqT-Xq9v_kOPQWgfhsxWbE3wyoa0&__twitter_impression=true", "https://twitter.com/jahmed95/status/1124383013721268225", "https://www.youtube.com/watch?v=1wch_Ld1HNo#action=share", "https://data.unicef.org/topic/child-protection/child-marriage/", "http://www.senate.gov.pk/uploads/documents/1557377700_875.pdf", "http://www.hoaxorfact.com/crime/abduction-conversion-marriage-hindu-minor-girl-pak.html"]}
{"url": "https://facta.news/notizia-falsa/2020/06/29/no-questo-video-non-mostra-dei-morti-per-covid-19-lanciati-da-un-elicottero-in-messico/", "title": "No, questo video non mostra dei \u00abmorti per Covid-19\u00bb lanciati da un elicottero in Messico", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Luned\u00ec 29 giugno la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un video, circolato a partire dal 22 giugno 2020 su Facebook e Twitter in lingua araba, che mostrerebbe il \u00ablancio di morti per Covid-19\u00bb avvenuto da un elicottero in Messico.", "Il filmato, della durata complessiva di 18 secondi, mostra alcune decine di corpi che fuoriescono da un elicottero, diretti in picchiata verso il mare.", "Il video \u00e8 accompagnato da una didascalia che spiega come le immagini siano state girate in Messico il 22 giugno 2020 e trasmesse dal canale satellitare russo Russia Today.", "Si tratta di una notizia falsa.", "Il video oggetto della verifica risale in realt\u00e0 al luglio 2018 e mostra un raduno di paracadutisti che si lanciano da un Mil Mi-26 , l\u2019elicottero da trasporto russo pi\u00f9 grande al mondo.", "Il filmato \u00e8 comparso per la prima volta sul web il 25 luglio 2018 \u2013 pubblicato dal sito di intrattenimento 9GAG con il titolo \u00abParacadutismo dal pi\u00f9 grande elicottero in uso\u00bb \u2013 e dunque quasi un anno e mezzo prima rispetto alla scoperta del primo focolaio al mondo di Covid-19, rintracciato a Wuhan il 31 dicembre 2019."], "category": "Notizia Falsa", "publish_date": "2020-06-29", "tags": ["#verabot", "covid-19", "elicottero", "messico", "nuovo coronavirus", "paracadute", "sars-cov-2"], "links": ["https://bit.ly/Form-Sito", "https://www.facebook.com/permalink.php?story_fbid=652587198934129&id=311474393045413", "https://twitter.com/IraqiForati/status/1275297986982141953?s=20", "http://www.helipress.it/schede-1799-l_elicottero_piu_grande_del_mondo_avra_i_motori_di_un_aereo_passeggeri", "https://9gag.com/gag/abMoA6p?ref=pn", "https://www.epicentro.iss.it/coronavirus/sars-cov-2"]}
{"url": "https://facta.news/fuori-contesto/2020/06/29/non-e-vero-che-il-parlamento-vuole-sdoganare-la-pedofilia/", "title": "Non \u00e8 vero che in Parlamento qualcuno vuole \u00absdoganare\u00bb la pedofilia", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 27 giugno su Facebook \u00e8 stato pubblicato un post in cui si legge che all\u2019interno del Parlamento c\u2019\u00e8 qualcuno che vorrebbe \u00absdoganare\u00bb la pedofilia.", "La foto \u00e8 accompagnata da un\u2019immagine che mostra l\u2019emendamento 1.5 presentato in Senato durante la discussione del disegno di legge n.1052 intitolato \u00abDisposizioni in materia di contrasto dell\u2019omofobia e della transfobia\u00bb.", "Nell\u2019emendamento 1.5, come mostra l\u2019immagine pubblicata su Facebook, si legge che si vuole punire penalmente anche chi propaga idee \u00abfondate sull\u2019odio ovvero disprezzo o comunque palese ostilit\u00e0 tesa concretamente a ledere l\u2019incolumit\u00e0 , la dignit\u00e0 e il decoro delle persone che manifestano anche solo apparentemente, ancorch\u00e9 non apertamente, orientamenti omosessuali, bisessuali, eterosessuali, pedofili\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "Il disegno di legge n.1052 esiste e non \u00e8 stato presentato in questa legislatura, ma in quella precedente, cio\u00e8 nella diciassettesima (2013-2018), come si pu\u00f2 verificare qui .", "Anche l\u2019emendamento riportato nell\u2019immagine \u00e8 reale ed \u00e8 stato presentato nella scorsa legislatura, come si legge qui .", "Passiamo alla parola \u00abpedofili\u00bb presente nel testo dell\u2019emendamento.", "Il termine compare davvero, ma all\u2019epoca Carlo Giovanardi , tra i senatori che avevano presentato l\u2019emendamento, aveva spiegato in Commissione che si era trattato di un refuso.", "Tra gli emendamenti, infatti, esiste anche un \u20181.5 (testo 2)\u2019 in cui il termine \u00abpedofili\u00bb non compare, come si pu\u00f2 verificare qui ."], "category": "Fuori Contesto", "publish_date": "2020-06-29", "tags": ["parlamento", "pedofilia", "senato"], "links": ["https://bit.ly/Form-Sito", "https://www.facebook.com/photo.php?fbid=779464456165232&set=a.114036829374668&type=3&theater", "http://www.senato.it/leg/17/BGT/Schede/Ddliter/testi/41977_testi.htm", "http://www.senato.it/leg/17/BGT/Schede/Ddliter/testi/41977_testi.htm", "http://www.senato.it/leg/17/BGT/Schede/Attsen/00001148.htm", "https://www.ilfattoquotidiano.it/2014/01/22/omofobia-gay-equiparati-a-pedofili-in-emendamento-giovanardi-e-refuso/853844/", "http://www.senato.it/japp/bgt/showdoc/frame.jsp?tipodoc=SommComm&leg=17&id=736327&part=doc_dc-sedetit_stdaeraddln1052ec", "http://www.senato.it/japp/bgt/showdoc/frame.jsp?tipodoc=Emendc&leg=17&id=759663&idoggetto=744392"]}
{"url": "https://facta.news/notizia-falsa/2020/06/30/no-utilizzare-il-termometro-a-infrarossi-non-altera-il-sistema-nervoso-centrale/", "title": "No, utilizzare il termometro a infrarossi non altera il \u00absistema nervoso centrale\u00bb", "content": ["Marted\u00ec 30 giugno la redazione di Facta ha ricevuto una segnalazione via WhatsApp che chiedeva di verificare le informazioni contenute in un video , pubblicato il 27 giugno su YouTube dal canale del creatore di contenuti (principalmente video, libri e articoli) terrapiattisti Dino Tinelli, dal titolo \u00abAttenzione ai dispositivi per misurare la febbre\u00bb.", "Nel filmato, della durata complessiva di un minuto e 50 secondi, la voce di Tinelli mette in guardia dalla presunta pericolosit\u00e0 della \u00abpistola laser misura-febbre\u00bb, che l\u2019autore del video paragona ai raggi X, perch\u00e9 proprio come questi \u00abnon si sentono, per\u00f2 si accumulano\u00bb.", "Secondo quanto sostiene Tinelli, la pratica di misurare la temperatura corporea attraverso questi strumenti puntati alla testa ci starebbe \u00abuccidendo\u00bb, facendo fuori i neuroni e creando \u00abun numero incredibile di alterazioni al sistema nervoso centrale\u00bb.", "Alle autorit\u00e0 sanitarie \u00abnon conviene affatto che si sappia tutto questo\u00bb conclude Tinelli, \u00abperch\u00e9 sono tutti complici col potere occulto\u00bb che vorrebbe vendere pi\u00f9 medicinali.", "Le informazioni presenti nel video proverrebbero dal \u00abdottor Jos\u00e8 Mena\u00bb, che compare tra i ringraziamenti finali, senza che vengano fornite ulteriori informazioni circa la sua figura.", "Si tratta di una notizia falsa.", "Il video pubblicato da Dino Tinelli non \u00e8 altro che la traduzione di un popolare contenuto di disinformazione gi\u00e0 circolato in lingua spagnola, su Facebook e Twitter , a partire dal 17 giugno 2020.", "La voce narrante del video originale \u00e8 di un uomo che si presenta come \u00abil dottor Jos\u00e9 Mena\u00bb (lo stesso citato nella versione originale) che gi\u00e0 in un altro video , pubblicato il 1 luglio 2019, diffondeva la sua teoria circa la pericolosit\u00e0 del termoscanner a infrarossi, presentandosi come \u00abil dottor Jos\u00e9 Mena Abud\u00bb.", "Secondo quanto scrivono i colleghi di Afp Argentina, un medico con il nome di Jos\u00e9 Mena Abud \u00e8 regolarmente iscritto all\u2019ordine dei medici messicano, registrato come chirurgo dentale dal 1977.", "Il sistema di misurazione della temperatura corporea implementato all\u2019ingresso di supermercati e stabilimenti balneari \u00e8 assolutamente sicuro, dal momento che gli strumenti di rilevazione non emettono radiazioni, ma le ricevono.", "Come spiegato in questo video realizzato dai colleghi fact-checker di Afp Argentina, il meccanismo di funzionamento dei termoscanner a infrarossi sfrutta un sensore in grado di intercettare la radiazione di calore emessa dal corpo umano e di convertirla in un segnale elettrico per stabilire la sua esatta temperatura.", "Nessun potenziale danno per la salute umana, dunque, ma un semplice strumento di misurazione che assicura tempi rapidi e un margine di errore contenuto."], "category": "Notizia Falsa", "publish_date": "2020-06-30", "tags": ["#verabot", "coronavirus", "coronavirus sars-cov-2", "covid-19", "termometro", "termometro laser", "termoscanner"], "links": ["https://donotlink.it/77M2r", "https://www.amazon.it/Risveglio-Terra-Piana-Dino-Tinelli-ebook/dp/B07RBN4XQ8/ref=tmm_kin_swatch_0?_encoding=UTF8&qid=1556959977&sr=8-1-fkmrnull", "https://perma.cc/2HAJ-P4Q2?type=image", "https://perma.cc/AUV8-UW2Y", "https://www.youtube.com/watch?v=GaNEOARxBKs&feature=youtu.be&t=1854", "https://factual.afp.com/los-termometros-pistola-son-seguros-y-no-matan-neuronas", "http://www.governo.it/it/coronavirus-misure-del-governo", "https://www.youtube.com/watch?time_continue=18&v=l8xFwd6TUPw&feature=emb_logo"]}
{"url": "https://facta.news/notizia-falsa/2020/06/30/non-esiste-alcun-fondo-per-i-parlamentari-in-crisi-istituito-dal-senatore-cirenga/", "title": "Non esiste alcun \u00abfondo per i Parlamentari in crisi\u00bb istituito dal senatore Cirenga", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 18 giugno su Facebook \u00e8 stata pubblicata un\u2019immagine che mostra un testo in cui si legge che \u00abieri\u00bb\u00a0il Senato avrebbe approvato il disegno di legge del senatore Cirenga.", "La norma prevederebbe la nascita un fondo da 134 miliardi di euro per i \u00abparlamentari in crisi\u00bb, ossia per i deputati che non troveranno lavoro nell\u2019anno successivo alla fine del mandato.", "Questa notizia \u00e8 falsa, circola in rete da almeno sette anni e non trova riscontro in nessuna testata nazionale e locale, n\u00e9 nel sito del Senato .", "Si tratta quindi di una notizia frutto di fantasia.", "Inoltre, il \u00absenatore Cirenga\u00bb in realt\u00e0 non esiste, come si pu\u00f2 verificare qui ."], "category": "Notizia Falsa", "publish_date": "2020-06-30", "tags": ["senato", "senatore cirenga"], "links": ["https://bit.ly/Form-Sito", "https://www.facebook.com/photo.php?fbid=120542889689604&set=a.110160414061185&type=3&theater", "https://www.butac.it/il-senatore-cirenga/", "http://www.senato.it/static/bgt/listaodgaula/18/index.html", "http://www.senato.it/leg/18/BGT/Schede/Attsen/Senc.html"]}
{"url": "https://facta.news/notizia-satirica/2020/06/30/il-comune-di-bugliano-e-la-rimozione-del-crocifisso-perche-gesu-non-era-bianco/", "title": "Il Comune di Bugliano e la rimozione del crocifisso perch\u00e9 \u00abGes\u00f9 non era bianco\u00bb", "content": ["Il 30 giugno su Facebook \u00e8 stato pubblicato un post in cui si legge che il 28 giugno 2020 presso il Comune di Bugliano \u00abdon Enrico\u00bb avrebbe ordinato la rimozione del crocifisso che si trovava esposto dietro l\u2019altare.", "A corredo viene linkato un articolo del sito Cristiani Today dal titolo \u00abDon Enrico decide di rimuovere il crocifisso \u201cGes\u00f9 non era bianco\u201d\u00bb.", "L\u2019immagine in anteprima mostra degli uomini con delle mascherine sul volto mentre spostano un crocifisso.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "Andiamo con ordine.", "Il Comune di Bugliano non esiste .", "Si tratta di un account attivo sui social network ma che pubblica solo contenuti ironici e satirici, come \u00e8 possibile verificare qui e qui .", "Precisiamo che esiste una localit\u00e0 di nome Bugliano all\u2019interno del Comune di Barga in provincia di Lucca ma si tratta di una piccola frazione che non ha un proprio Comune e che comunque non ha nulla a che vedere con la notizia oggetto della nostra analisi.", "L\u2019articolo originariamente pubblicato su Cristiani Today \u00e8 stato successivamente rimosso, come si pu\u00f2 verificare qui .", "Sulla propria pagina Facebook il sito si \u00e8 inoltre scusato con i lettori, specificando di essere caduto in errore, come si pu\u00f2 leggere qui .", "Infine, la foto che mostra delle persone trasportare un crocifisso risale al 27 marzo 2020 e mostra un episodio che si \u00e8 verificato presso la Chiesa di San Marcello al Corso dei Servi di Maria a Roma.", "In questa occasione il crocifisso era stato spostato per essere trasportato in piazza San Pietro per la preghiera del Papa."], "category": "Notizia Satirica", "publish_date": "2020-06-30", "tags": ["comune di bugliano", "crocefisso", "don enrico"], "links": ["https://www.facebook.com/groups/santafamiglia/permalink/1773204689485306/?__xts__[0]=68.ARDHr8U04mmhWi3alrDVBuJRhTNEdmkDZx_5xrq_sUX64g225bwEjHAvIkfKA-1mQ3_90W0QeeIz_vy8cpYS4BD4JP952R6MHSeF_QWvJ3-rDWs-_yiTAZEh1MmG0DrZAcMRpW47UocoxssldR3Yti4qQsyyouahbQgFtBSdcaYPq90gg__LAK387fsaE5BcDawVBdbSHHI-wXSH9EApF1VkbhW22Zcjp-WKbqnjhLj5ffbjLdx4B2twqNSq3sELVA4d3GHjNxOvW3Lf05aAlz1wY1P3OSoQtMgDUoGzwRci355OL4_cVQ&__tn__=H-R", "https://www.facebook.com/comunedibugliano/posts/2723848931269349?__xts__[0]=68.ARCYmKllPD6QAKUfcHUO2r09RzXUfpb9Y4xAeIAsbdDT5C91ulu2Il-rBBVeECOC-8HmUKdng8u_Hsj8whTRKF7I4IOrhYqaWK_qtkbVjjSj-djkCbnNOvRPRXmKei57tyyCgRrFAAoPIJe8jBadC31b5w4kqrGiUf7sOJiE4HLqGMsMuDL5-Mq8t1KSZcX_KWK0rsiB-YLbCWNTlwJEa7gK0k8ZCPl04tao16utwSRU9E70wijsMwMI9yL9b2OWSuBAqJNyxQFCYLJDBlyJyO2oAD2z4y6XW4PFKRAi5SZNdvp1VtBWBEDYIo8N5YPecMyTl-tOeRlPQY0d3dhFvlaSzIDd&__tn__=-R", "https://www.istat.it/it/archivio/6789", "https://www.facebook.com/pg/comunedibugliano/about/?ref=page_internal", "https://twitter.com/CBugliano?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.cristianitoday.it/don-enrico-decide-di-rimuovere-il-crocifisso-gesu-non-era-bianco/?fbclid=IwAR0HLsR5kznWoU0BRil3_p6N92aaGxzYxv5h086U5xG745TBG7vYQUjr5BQ", "https://www.facebook.com/cristianitoday/posts/2698669030409332?__xts__[0]=68.ARBQZCMDEPTolOMnbOlkH0yBDSlQ4UTdJQ62assdAClGL4_xohZlCjz7p9ryiGTiEu-9e8I1QSCa3qJDBjA02kVCWJ7OTZKPGLWDI2-9AIJSx3uO5u_d6YfEGCShGg637JpH2XhbJEFNDWR1elOmCHBeB6Z9P2c13hI5EXylO0f0I1OtHoY3yb8jg6V1LuJ3ZNOYsoqCTf1o4aMc72w77CY7Xz0ygVaPqK2eqSoQdq597MrhANt0-ltZIe8zKeFbO66zmlciTto9j-rLyrEn7arldWYVYua54Yrqdm1J3gkpmJOMlVB392HIknELRoawus63AmpToPQLltyixdZ7vthoFNly&__tn__=-R", "https://www.ilroma.net/news/cronaca/il-crocifisso-miracoloso-portato-piazza-san-pietro-la-preghiera-del-papa"]}
{"url": "https://facta.news/notizia-falsa/2020/07/01/non-e-vero-che-lue-ha-deciso-che-litalia-avra-7-depositi-di-scorie-nucleari-provenienti-da-altri-paesi/", "title": "Non \u00e8 vero che l\u2019Ue ha deciso che \u00abl\u2019Italia avr\u00e0 7 depositi di scorie nucleari\u00bb provenienti da altri Paesi", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Mercoled\u00ec 1 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo , pubblicato nel marzo 2018 dal blog Terra Real Time e tornato a circolare a partire dal 14 giugno 2020, dal titolo \u00abAbbiamo votato No al Nucleare ma l\u2019Ue ha deciso: l\u2019Italia avr\u00e0 7 depositi di scorie nucleari (degli altri)\u00bb .", "L\u2019articolo fa riferimento a una presunta \u00abaudizione di Sogin Spa\u00bb, la cui data non \u00e8 specificata nel testo, contenuta nell\u2019\u00abAtto del Governo n\u00b0 58 (Gestione combustibile nucleare esaurito e rifiuti radioattivi)\u00bb.", "Nel documento, si evidenzierebbe la necessit\u00e0 di \u00abun deposito di smaltimento geologico\u00bb da costruire in Sardegna che andrebbe ad aggiungersi a quelli gi\u00e0 esistenti a Trino e Saluggia (Vercelli), Bosco Marengo (Alessandria), Borgo Sabotino (Latina), Garigliano (Caserta) e Trisaia (Matera).", "Sette depositi di scorie nucleari, insomma, che secondo l\u2019articolo avrebbero una sola funzione, ovvero quella di assicurare \u00abil profitto economico a tutti i costi quel che costi\u00bb a societ\u00e0 americane e inglesi come \u00abGeneral Electric, Westinghouse, Abb, Ukaea\u00bb.", "Si tratta di una notizia falsa, riferita ad un documento non pi\u00f9 attuale.", "L\u2019audizione di Sogin Spa \u2013 societ\u00e0 dello Stato italiano istituita nel 1999 con il compito di occuparsi dello smantellamento degli impianti nucleari e della messa in sicurezza delle scorie \u2013 risale infatti all\u20198 gennaio 2014.", "In quell\u2019occasione, la societ\u00e0 fu chiamata a riferire al Senato circa la propria attivit\u00e0, svolta principalmente con lo scopo di smantellare 4 ex-centrali nucleari italiane (Trino, Caorso, Latina e Garigliano), 3 impianti Enea (Saluggia, Casaccia e Rotondella) e l\u2019impianto Fabbricazioni Nucleari di Bosco Marengo.", "Insieme a questi compiti, il decreto legislativo n. 31 del 15 febbraio 2010 promulgato dal governo ha affidato a Sogin Spa il compito di \u00ablocalizzare, realizzare e gestire il Parco Tecnologico e il Deposito Nazionale dei rifiuti radioattivi prodotti dalle attivit\u00e0 nucleari, industriali, di ricerca e di medicina nucleare\u00bb, ovvero un nuovo sito in cui convogliare i rifiuti nucleari di bassa e media pericolosit\u00e0, prodotti nell\u2019ambito ospedaliero e della ricerca.", "L\u2019audizione \u00e8 liberamente accessibile a questo link e non fa alcun riferimento alla Sardegna come possibile sito del nuovo deposito.", "La costruzione di tale deposito, in ogni caso, \u00e8 stata stabilita da un decreto legge approvato dal governo italiano (in ottemperanza di una direttiva Euratom, la 2009/71 )\u00a0 e non dall\u2019Unione europea, come riportato nel titolo dell\u2019articolo oggetto della nostra analisi.", "Si tratta inoltre di un solo nuovo sito, che avrebbe messo in sicurezza i rifiuti nucleari meno pericolosi, mentre proseguiva lo smantellamento degli impianti nucleari italiani spenti dopo i referendum abrogativi del 1987 .", "Dal 2010 a oggi, l\u2019idea del Deposito Nazionale dei rifiuti radioattivi non \u00e8 mai stata realizzata per ritardi principalmente dovuti all\u2019opposizione della Conferenza delle Regioni, che lamenta l\u2019assenza di una valutazione di impatto ambientale tra i requisiti che porteranno all\u2019individuazione del sito idoneo a ospitare il deposito.", "In conclusione, i \u00ab7 depositi di scorie nucleari\u00bb voluti dall\u2019Unione europea sono tutti impianti nucleari attualmente in dismissione, ai quali andrebbe ad aggiungersi un solo Deposito Nazionale (dei rifiuti radioattivi prodotti da industrie e ospedali), istituito tramite un decreto legge governativo e il cui sito non \u00e8 comunque ancora stato individuato."], "category": "Notizia Falsa", "publish_date": "2020-07-01", "tags": ["centrali nucleari", "nucleare", "unione europea"], "links": ["https://bit.ly/Form-Sito", "https://donotlink.it/lWPQn", "https://www.facebook.com/207969009281455/posts/2963734990371496", "https://www.sogin.it/it/grupposogin/chisiamo/Pagine/default.aspx", "http://senato.it/application/xmanager/projects/leg17/attachments/documento_evento_procedura_commissione/files/000/000/890/2014_01_08_-_Sogin.pdf", "https://www.depositonazionale.it/raccoltadocumenti/norme/dlgs_n_31-2010_aggiornato_al_dl_n_192-2014_convertito_dalla_legge_n_11-2015.pdf", "http://senato.it/application/xmanager/projects/leg17/attachments/documento_evento_procedura_commissione/files/000/000/890/2014_01_08_-_Sogin.pdf", "https://eur-lex.europa.eu/legal-content/IT/TXT/?uri=CELEX%3A32009L0071", "https://elezionistorico.interno.gov.it/index.php?tpel=F&dtel=08/11/1987&tpa=I&tpe=A&lev0=0&levsut0=0&es0=S&ms=S", "https://www.lescienze.it/news/2019/06/13/news/rifiuti_radioattivi_il_deposito_nazionale_che_ancora_non_c_e_-4422264/", "https://cdn.qualenergia.it/wp-content/uploads/2019/08/DocConferenza.-2019-08-05-DOCCUP13-Rifiuti-radioattivi.pdf"]}
{"url": "https://facta.news/notizia-falsa/2020/06/30/henry-kissinger-nel-2009-non-ha-detto-di-voler-sfoltire-la-popolazione-usando-i-vaccini/", "title": "Henry Kissinger nel 2009 non ha detto di voler \u00absfoltire\u00bb la popolazione usando i vaccini", "content": ["Il 25 giugno su Facebook \u00e8 stata pubblicata un\u2019immagine che mostra una foto di Henry Kissinger , politico e diplomatico statunitense e una sua presunta dichiarazione pronunciata il 25 febbraio 2009 al World Health Organization Council on Eugenics.", "Kissinger avrebbe detto: \u00abUna volta che la mandria accetta la vaccinazione forzata obbligatoria, il gioco \u00e8 fatto!", "Accetteranno qualsiasi cosa \u2013 trasfusioni o donazioni di organi \u2013 per il \u2018bene pi\u00f9 grande\u2019.", "Possiamo modificare geneticamente i bambini e sterilizzarli per il \u2018bene pi\u00f9 grande\u2019.", "Controlla le menti delle pecore e controllerai il gregge.", "I produttori di vaccini possono guadagnare miliardi, e oggi molti di voi in questa sala sono investitori.", "\u00c8 una grande vittoria!", "Sfoltiamo la massa, e la massa ci pacher\u00e0 per fornire i servizi di sterminio\u00bb.", "Questa dichiarazione non trova riscontro in nessuna testata nazionale e locale e in nessun documento o discorso ufficiale .", "Si tratta quindi di una notizia frutto di fantasia.", "Lo scorso 26 maggio i rappresentati di Henry Kissinger hanno confermato a Reuters che la citazione \u00e8 una \u00abfabbricazione completa\u00bb.", "D\u2019altra parte, l\u2019Organizzazione mondiale della sanit\u00e0 ha chiarito che non esiste nessun Comitato sull\u2019eugenetica e sostenuto che non c\u2019\u00e8 alcun riscontro di una simile dichiarazione nell\u2019archivio dell\u2019Oms."], "category": "Notizia Falsa", "publish_date": "2020-06-30", "tags": ["henry kissinger", "vaccini"], "links": ["https://www.facebook.com/photo.php?fbid=3501982936481952&set=a.958444584169146&type=3&theater", "http://www.treccani.it/enciclopedia/henry-alfred-kissinger/", "https://www.henryakissinger.com/speeches/", "https://www.reuters.com/article/uk-factcheck-henry-kissinger-quote-manda/false-claim-henry-kissinger-quote-about-mandatory-vaccinations-idUSKBN22Y251", "https://africacheck.org/fbcheck/no-record-of-henry-kissinger-giving-forcible-vaccination-speech-at-world-health-body/"]}
{"url": "https://facta.news/fuori-contesto/2020/06/30/la-storia-delle-siringhe-infette-da-hiv-nelle-pistole-del-carburante-e-falsa-e-la-foto-non-e-stata-scattata-in-italia/", "title": "La storia delle \u00absiringhe infette da HIV nelle pistole del carburante\u00bb \u00e8 falsa e la foto non \u00e8 stata scattata in Italia", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 21 giugno su Facebook \u00e8 stata pubblicata la foto di una pistola di erogazione di carburante che, in prossimit\u00e0 dell\u2019area che va premuta per far s\u00ec che il carburante esca dalla pompa, ha incastrato l\u2019ago di un siringa.", "La foto \u00e8 stata pubblicata insieme a questo testo di avvertimento: \u00abAttenzione, queste \u00e8 la nuova bastardata che stanno facendo in giro nelle stazioni di servizio.", "Mettono delle siringhe infette da HIV nella pistola del carburante.", "Fatte attenzione e fatte girare\u00bb.", "Si tratta di un contenuto fuorviante che veicola una notizia falsa.", "Andiamo con ordine.", "Partiamo dall\u2019immagine.", "La foto non \u00e8 stata scattata in Italia ma negli Stati Uniti nel 2017 (come si pu\u00f2 verificare qui ) e fa riferimento ad un preciso fatto di cronaca.", "Come raccontato il 25 maggio 2017 da Jose Medina a FOX 11, mentre l\u2019uomo stava facendo benzina in una stazione di servizio a Moreno Valley, in California, ha sentito un pizzicore alla mano e si \u00e8 accorto dell\u2019ago sulla pistola di erogazione.", "Nel racconto dell\u2019uomo, l\u2019Hiv non viene per\u00f2 mai menzionata.", "Il sito di fact-checking Snopes ha ricostruito che in rete notizie false ed allarmistiche sulla possibilit\u00e0 di trovare aghi infetti nelle pistole di carburante circolano a partire da giugno 2000.", "\u00c8 poi utile ricordare che il virus dell\u2019Hiv, fuori dal corpo umano, esposto alle normali condizioni ambientali, perde la propria capacit\u00e0 di infettare."], "category": "Fuori Contesto", "publish_date": "2020-06-30", "tags": ["benzina", "hiv", "siringa"], "links": ["https://bit.ly/Form-Sito", "https://www.facebook.com/photo.php?fbid=2322292921408062&set=a.1597171833920178&type=3&theater", "http://www.foxla.com/news/local-news/san-bernardino-man-claims-injury-by-hypodermic-needle-in-gas-pump-handle", "http://www.foxla.com/news/local-news/san-bernardino-man-claims-injury-by-hypodermic-needle-in-gas-pump-handle", "https://www.snopes.com/fact-check/hiv-needles-gas-pump-handles/", "http://www.salute.gov.it/portale/p5_1_1.jsp?lingua=italiano&id=221"]}
{"url": "https://facta.news/notizia-vecchia/2020/06/30/la-notizia-della-storia-damore-tra-un-ragazzo-e-una-donna-con-il-triplo-degli-anni-e-del-2014/", "title": "La notizia della storia d\u2019amore tra un ragazzo e una donna con il triplo degli anni \u00e8 del 2014", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 22 giugno il sito Notizie Universali ha pubblicato un articolo dal titolo \u00abRagazzo 30enne ama una 80enne, lui: \u201cadoro le sue rughe e i suoi seni cadenti\u201d, lei: \u201ca letto \u00e8 molto audace\u201d\u00bb.", "Nel testo si legge che la \u00abstranezza fondamentale\u00bb del rapporto in questione deriverebbe dalla differenza di et\u00e0 tra lui e lei che \u00abha praticamente il triplo degli anni del ragazzo\u00bb.", "I due, si legge ancora, si sarebbero conosciuti in una libreria dove all\u2019epoca lavorava il ragazzo.", "Questa notizia risale a sei anni fa ed \u00e8 stata pubblicata senza un chiaro riferimento temporale che permetta al lettore di capire quando il fatto \u00e8 realmente accaduto.", "Notizie Universali ha infatti ripreso parti di un articolo (senza specificarlo) pubblicato il 6 giugno 2014, come si pu\u00f2 leggere qui .", "All\u2019epoca, la storia d\u2019amore tra un giovane ed una donna di 91 anni (non 80 anni, come si legge nel titolo) era stata ripresa da diverse testate nazionali e internazionali ( qui , qui , qui e qui )."], "category": "Notizia Vecchia", "publish_date": "2020-06-30", "tags": [], "links": ["https://bit.ly/Form-Sito", "http://www.freezepage.com/1593523676GHTFONQQUM", "https://www.curiositaeperche.it/notizie-curiose/ragazzo-giovane-ama-donna-anziana-3443.html", "https://gossip.fanpage.it/kyle-31-anni-sta-con-una-91enne-sesso-ok-adoro-il-suo-seno-cadente/", "https://www.huffingtonpost.it/2014/06/06/kyle-jones31-anni--ama-donna-di-91-anni_n_5458157.html", "https://www.dailymail.co.uk/femail/article-2658935/91-year-old-great-granny-boasts-sex-life-31-year-old-toyboy.html", "https://newsone.com/3017151/age-aint-nothing-but-a-number-31-year-old-man-dates-91-year-old-great-grandmother/"]}
{"url": "https://facta.news/fuori-contesto/2020/07/02/questa-foto-che-mostra-alcune-persone-sfilare-per-strada-non-centra-con-la-covid-19-e-non-mostra-milano/", "title": "La foto di alcune persone che sfilano per strada non c\u2019entra con la Covid-19 e non mostra Milano", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 29 giugno su Facebook \u00e8 stata pubblicata una foto che mostra alcuni uomini e alcune donne sfilare lungo una strada.", "L\u2019immagine \u00e8 accompagnata da questo commento, scritto da chi l\u2019ha pubblicata: \u00abA Milano senza mascherina e intruppati.", "Il Covid \u00e8 stato una farsa?\u00bb.", "Si tratta di un contenuto fuorviante che veicola una notizia falsa.", "La foto in questione \u00e8 reale ma non \u00e8 stata scattata a giugno 2020 in Italia durante la pandemia da Covid-19.", "L\u2019immagine risale infatti al 2013 e mostra una sfilata pochi giorni prima della Pride Parade di New York (Stati Uniti d\u2019America) come si pu\u00f2 verificare qui ."], "category": "Fuori Contesto", "publish_date": "2020-07-02", "tags": ["#verabot", "covid-19", "milano", "new york", "nuovo coronavirus", "nuovo coronavirus sars-cov-2", "pride"], "links": ["https://bit.ly/Form-Sito", "https://www.facebook.com/photo.php?fbid=951787675234794&set=a.104686126611624&type=3&theater", "https://bloggar.aftonbladet.se/citykoll/2013/06/i-ar-har-pride-mycket-att-fira/"]}
{"url": "https://facta.news/notizia-falsa/2020/07/06/no-il-vaccino-di-gates-per-la-covid19-non-modifica-il-dna/", "title": "No, il \u00abvaccino di Gates\u00bb per la Covid-19 non \u00abmodifica il DNA\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Luned\u00ec 6 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato lo stesso 6 luglio dal blog Blondet e friends (gi\u00e0 inserito da NewsGuard tra i diffusori di \u00abteorie dei complotto su salute e politica\u00bb), dal titolo \u00abIl vaccino di Gates modifica il DNA: scienziati ed esperti di etica danno l\u2019allarme\u00bb.", "L\u2019articolo si concentra in particolare sul vaccino anti-Covid sviluppato da Moderna Therapeutics , azienda farmaceutica che annovera Bill Gates tra i suoi finanziatori e che stando alla segnalazione utilizzerebbe una \u00abnuova, non testata e molto controversa tecnologia sperimentale RNA\u00bb.", "La pericolosit\u00e0 della tecnologia, secondo l\u2019articolo, sarebbe testimoniata dal parere del dottor Peter Hotez (l\u2019articolo rimanda a questo link per ulteriori informazioni), che \u00abha messo in guardia dalle conseguenze potenzialmente letali del mancato superamento dei test sugli animali\u00bb e da quello di \u00abSuhab Siddiqi, ex direttore della chimica di Moderna\u00bb (contenuto a questo link ), apparentemente d\u2019accordo sulla pericolosit\u00e0 del vaccino che \u00abcambia il DNA in tutto il corpo umano e riprogramma le nostre cellule per produrre anticorpi per combattere il virus\u00bb.", "Si tratta di una notizia falsa.", "Il link che dovrebbe contenere le perplessit\u00e0 del dottor Hotez, un articolo della Cnn datato 1 aprile 2020, restituisce un timido dissenso circa i tempi tecnici immaginati dal consulente scientifico della Casa Bianca Anthony Fauci per la distribuzione del vaccino (da un anno a 18 mesi), aggiungendo che \u00abla tecnologia dietro al vaccino a base di RNA non \u00e8 mai stata approvata per la distribuzione\u00bb e che sarebbe \u00abuna prima volta assoluta\u00bb.", "Quanto alle critiche di Siddiqi, ex dipendente di Moderna, queste sono contenute in un articolo (ancora della Cnn) del 1 maggio 2020 e sono riassunte nella frase \u00abnon lascerei che iniettassero il vaccino nel mio corpo senza prima chiedere: dove sono i test di tossicit\u00e0?\u00bb.", "Le perplessit\u00e0 dei due scienziati sono state in entrambi i casi superate dagli eventi, dal momento che il vaccino mRNA-1273 di Moderna ha superato la fase 1 della sperimentazione, ovvero il test su 45 volontari tra i 18 e i 45 anni, ed \u00e8 gi\u00e0 stata approvata per la fase 2 quando saranno introdotti gruppi di volontari pi\u00f9 anziani, tra i 55 e i 70 anni.", "Stando alle dichiarazioni di Moderna, la sperimentazione \u00e8 risultata complessivamente tollerabile per l\u2019organismo e \u2013 come avevamo gi\u00e0 verificato qui \u2013 ha prodotto una reazione immunitaria in 8 dei 45 volontari ammessi al trial.", "Il vaccino sar\u00e0 ammesso alla distribuzione, dunque, solo quando rispetter\u00e0 tutti i criteri di sicurezza, compresi quelli riguardanti la tossicit\u00e0 citati dal dottor Siddiqi.", "Non si tratta di \u00abriprogrammare il sistema immunitario\u00bb, ma di \u00absimulare un\u2019infezione naturale per innescare una risposta immunitaria pi\u00f9 potente, potenzialmente in grado di proteggere dall\u2019infezione del nuovo coronavirus\u00bb, hanno spiegato i ricercatori impegnati nella sperimentazione sul sito ufficiale di Moderna.", "Nessuna \u00abmodifica del DNA\u00bb, insomma, ma il tentativo di riprodurre il meccanismo con cui il virus Sars-Cov-2 attacca le cellule umane, cos\u00ec da scatenare la risposta immunitaria all\u2019infezione.", "Non si tratta di una forma indebolita del virus (come nel caso del vaccino in fase di sperimentazione a Oxford) e dunque il vaccino non pu\u00f2 causare i sintomi della malattia."], "category": "Notizia Falsa", "publish_date": "2020-07-06", "tags": ["#verabot", "bill e melinda foundation", "bill gates", "moderna", "vaccino", "vaccino mrna", "vaccino rna"], "links": ["https://bit.ly/Form-Sito", "https://donotlink.it/3mK5r", "https://www.newsguardtech.com/wp-content/uploads/2020/03/MaurizioBlondet.it-with-boxes.pdf", "https://www.modernatx.com/ecosystem/strategic-collaborators/foundations-advancing-mrna-science-and-research", "https://edition.cnn.com/2020/03/31/us/coronavirus-vaccine-timetable-concerns-experts-invs/index.html", "https://edition.cnn.com/2020/05/01/us/coronavirus-moderna-vaccine-invs/index.html", "https://edition.cnn.com/2020/03/31/us/coronavirus-vaccine-timetable-concerns-experts-invs/index.html", "https://edition.cnn.com/2020/05/01/us/coronavirus-moderna-vaccine-invs/index.html", "https://www.modernatx.com/modernas-work-potential-vaccine-against-covid-19", "https://www.niaid.nih.gov/news-events/nih-clinical-trial-investigational-vaccine-covid-19-begins", "https://investors.modernatx.com/news-releases/news-release-details/moderna-announces-ind-submitted-us-fda-phase-2-study-mrna", "https://investors.modernatx.com/news-releases/news-release-details/moderna-announces-positive-interim-phase-1-data-its-mrna-vaccine", "https://facta.news/fuori-contesto/2020/05/28/tra-chi-ha-sperimentato-il-vaccino-anti-covid-di-moderna-ci-sono-state-reazioni-avverse-ma-non-e-corretto-parlare-di-catastrofe/", "https://investors.modernatx.com/node/8296/pdf", "https://youtu.be/qJlP91xjvsQ", "https://www.ovg.ox.ac.uk/news/covid-19-vaccine-development"]}
{"url": "https://facta.news/notizia-vecchia/2020/07/07/la-notizia-delluomo-che-si-e-finto-un-poliziotto-e-ha-stuprato-una-adolescente-e-del-2015/", "title": "La notizia dell\u2019uomo che si \u00e8 finto un poliziotto e ha stuprato una adolescente \u00e8 del 2015", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 7 luglio su Facebook \u00e8 stata pubblicata una foto che mostra un uomo in manette.", "L\u2019immagine \u00e8 accompagnata da un commento in cui si sostiene che la persona ritratta in foto avrebbe 31 anni e \u00abnella notte di s.Pietro e Paolo\u00bb (cio\u00e8 tra il 28 e il 29 giugno), dopo essersi \u00abfinto poliziotto\u00bb, avrebbe stuprato \u00abuna ragazzina di 15 anni\u00bb.", "L\u2019autore del testo prosegue sostenendo di non aver visto questa notizia sui media nazionali: \u00abLa notizia \u00e8 passata inosservata, non c\u2019\u00e8 stato il solito roboante bombardamento mediatico\u00bb.", "Questa notizia risale al 2015 ed \u00e8 stata pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "La notizia dello stupro di una adolescente da parte di uomo di pi\u00f9 di 30 anni anni fintosi un poliziotto \u00e8 reale e risale all\u2019estate del 2015.", "All\u2019epoca era stata pubblicata dai media nazionali e locali, come si pu\u00f2 verificare qui , qui , qui , qui e qui .", "A marzo del 2016 l\u2019uomo \u00e8 stato condannato a 10 anni di carcere con rito abbreviato."], "category": "Notizia Vecchia", "publish_date": "2020-07-07", "tags": ["violenza sessuale"], "links": ["https://bit.ly/Form-Sito", "https://www.facebook.com/111604810508639/photos/a.112926533709800/171744527828000/?type=3&theater", "https://www.lastampa.it/cronaca/2015/06/30/news/si-finge-poliziotto-e-violenta-una-16enne-in-strada-a-roma-1.35257296?fbclid=IwAR2h1GzezWjQs4xyhhbKVT0o5wtuVRxiQOWA4GysHaUhmU-3PViSaF-Cdvc", "https://roma.corriere.it/notizie/cronaca/15_luglio_01/sono-poliziotto-seguimi-stupro-una-15enne-roma-62c471c0-1faf-11e5-a401-e3fdb427a19f.shtml?refresh_ce-cp", "https://roma.repubblica.it/cronaca/2015/06/30/news/roma_16enne_violentata_nella_notte_a_prati-117988158/", "https://www.rainews.it/dl/rainews/articoli/Roma-resta-in-carcere-Giuseppe-Franco-il-presunto-autore-dello-stupro-ai-danni-di-una-quindicenne-52971301-91bb-4040-b5f3-cb349d1d49c3.html", "http://www.frosinonetoday.it/cronaca/roma-si-finge-poliziotto-e-violenta-una-ragazza-in-pieno-centro-indagini-in-corso.html", "https://roma.corriere.it/notizie/cronaca/16_marzo_02/violento-ragazza-piazzale-clodio-10-anni-sottufficiale-marina-d3010b8a-e07d-11e5-86bb-b40835b4a5ca.shtml"]}
{"url": "https://facta.news/notizia-vera/2020/07/07/si-il-sindaco-di-reggio-calabria-ha-firmato-unordinanza-per-sospendere-linstallazione-delle-antenne-5g/", "title": "S\u00ec, il sindaco di Reggio Calabria ha firmato un\u2019ordinanza per sospendere l\u2019installazione delle antenne 5G", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Marted\u00ec 7 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 6 luglio dalla testata giornalistica Fanpage.it , dal titolo \u00abA Reggio Calabria stop alle antenne 5G, il sindaco Falcomat\u00e0: \u201cSalute cittadini al primo posto\u201d\u00bb.", "Nell\u2019articolo si fa riferimento a un post pubblicato su Facebook in cui Giuseppe Falcomat\u00e0, dall\u2019ottobre 2014 sindaco di Reggio Calabria, annuncia la decisione di sospendere \u00abl\u2019installazione delle antenne 5G in citt\u00e0\u00bb per tutelare la salute dei cittadini.", "Nel post riportato dalla testata, Falcomat\u00e0 ammette l\u2019assenza \u00abdi certezze rispetto agli effetti che questa nuova tecnologia ha sulle persone\u00bb, aggiungendo che \u00abnaturalmente se gli studi scientifici dovessero sciogliere ogni dubbio, accoglieremo consapevolmente questa nuova tecnologia\u00bb.", "La notizia riportata \u00e8 vera.", "L\u2019annuncio di Falcomat\u00e0 (seguito da un\u2019ordinanza, la 75-2020, gi\u00e0 firmata e disponibile a questo link ) \u00e8 stato pubblicato sulla sua pagina Facebook ufficiale da sindaco il 6 luglio 2020 e si inserisce nel contesto pi\u00f9 ampio dei comuni italiani che hanno scelto di emanare ordinanze per vietare l\u2019installazione di antenne 5G (262 in tutto, al 20 maggio 2020, secondo i dati raccolti da Wired Italia ) nonostante non esistano evidenze scientifiche a sostegno della pericolosit\u00e0 di questa tecnologia.", "Secondo l\u2019inchiesta di Wired, il boom dei no al 5G sarebbe una \u00abcoincidenza sospetta\u00bb, che coinvolge amministratori appartenenti ad ogni colore politico.", "Non \u00e8 al momento possibile stabilire se ci siano stati accordi tra sindaci per portare avanti una linea comune, ma sempre secondo Wired alla base ci sarebbe la \u00abteoria del complotto, priva di fondamento scientifico, che associa 5G e coronavirus\u00bb, che parte dall\u2019assunto secondo cui \u00aba malattia sia esplosa a Wuhan perch\u00e9 \u00e8 stata la prima citt\u00e0 cinese a essere connessa con le nuove antenne\u00bb.", "La redazione di Facta ha trattato l\u2019argomento in diversi articoli (ad esempio qui , qui e qui ), verificando come la teoria non sia supportata da evidenze scientifiche e sia anzi stata apertamente smentita dall\u2019Organizzazione mondiale della sanit\u00e0, che sul suo sito ufficiale spiega come \u00abal momento, dopo molte ricerche, nessun effetto nocivo per la salute \u00e8 stato registrato in seguito all\u2019esposizione a tecnologie wireless\u00bb.", "Anche il Ministero della Salute, su parere degli esperti dell\u2019Istituto superiore di sanit\u00e0, ha dichiarato che non ci sono evidenze di una possibile correlazione tra epidemia da nuovo coronavirus e rete 5G.", "Un\u2019altra delle preoccupazioni espresse dall\u2019 Alleanza italiana stop 5G \u2013 comitato che gi\u00e0 dal 2018 chiede la moratoria della sperimentazione del nuovo standard di telecomunicazioni \u2013 \u00e8 quella relativa alla pericolosit\u00e0 delle radiazioni emesse dalle radiofrequenze di nuova generazione, che secondo i critici impatterebbero negativamente sulla salute dei cittadini.", "Anche su questo tema si \u00e8 espresso l\u2019Istituto superiore di sanit\u00e0, pubblicando una serie di Faq che smentiscono ogni rischio per la salute umana.", "Infine, come correttamente riportato da Fanpage.it , Giuseppe Falcomat\u00e0 \u00e8 sindaco di Reggio Calabria dal mese di ottobre 2014, eletto in una lista col sostegno del Partito democratico, ed \u00e8 attualmente impegnato nella campagna elettorale per la rielezione, che salvo ripensamenti (la data della tornata elettorale non \u00e8 ancora stata ufficializzata, dopo il rinvio dell\u2019appuntamento del maggio scorso causato dall\u2019emergenza Covid-19) dovrebbe concludersi il 20 settembre 2020."], "category": "Notizia Vera", "publish_date": "2020-07-07", "tags": ["5g", "giuseppe falcomat\u00e0", "no 5g", "ordinanza", "reggio calabria"], "links": ["https://bit.ly/Form-Sito", "https://www.fanpage.it/politica/a-reggio-calabria-stop-alle-antenne-5g-il-sindaco-falcomata-salute-cittadini-al-primo-posto/", "http://www.comune.reggio-calabria.it/on-line/Home/Amministrazione/Sindaco/docCatOrdinanzeSindacali2020.101141.1.50.2.1.html", "https://www.facebook.com/gfalcomataufficiale/photos/a.743674592318415/3290592547626594/?type=3", "https://www.facebook.com/gfalcomataufficiale/photos/a.743674592318415/3290592547626594/?type=3", "https://facta.news/notizia-falsa/2020/04/07/no-le-onde-5g-non-fanno-impazzire-lemoglobina/", "https://facta.news/notizia-falsa/2020/04/14/no-wuhan-non-e-coperta-interamente-dal-5g-e-non-ci-sono-legami-con-il-coronavirus/", "https://facta.news/notizia-falsa/2020/05/12/non-e-vero-che-secondo-il-parlamento-ue-il-5g-accelera-la-pandemia-di-covid-19/", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://www.who.int/news-room/q-a-detail/5g-mobile-networks-and-health", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4327", "https://www.alleanzaitalianastop5g.it/442963873", "https://www.alleanzaitalianastop5g.it/442973171", "https://www.iss.it/documents/20126/0/FAQ_elettromagnetismo.pdf/b0fc093e-de79-6dfa-c0d5-2f770166a457?t=1588081786711", "http://www.comune.reggio-calabria.it/on-line/Home/AreeTematiche/AmministrazioneTrasparente/Organizzazione/Titolaridiincarichipoliticidiamministrazionedidirezioneodigoverno.html", "https://elezionistorico.interno.gov.it/index.php?tpel=G&dtel=26/10/2014&tpa=I&tpe=C&lev0=0&levsut0=0&lev1=18&levsut1=1&lev2=67&levsut2=2&lev3=630&levsut3=3&ne1=18&ne2=67&ne3=670630&es0=S&es1=S&es2=S&es3=N&ms=S", "http://www.strettoweb.com/2020/04/rinvio-elezioni-reggio-calabria-coronavirus/1002957/", "http://www.strettoweb.com/2020/05/elezioni-20-settembre-governo/1018769/"]}
{"url": "https://facta.news/fuori-contesto/2020/07/07/la-foto-che-mostra-una-chiazza-rossa-nel-mare-di-taranto-non-e-stata-scattata-a-luglio-2020-e-non-centra-con-linquinamento/", "title": "La foto che mostra una chiazza rossa nel mare di Taranto non \u00e8 stata scattata a luglio 2020 e non c\u2019entra con l\u2019inquinamento", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 5 luglio su Facebook \u00e8 stata pubblicata una foto che mostra un\u2019insenatura di un litorale dove l\u2019acqua del mare invece di avere sfumature di blu e azzurro \u00e8 di un colore tra il rosso e l\u2019arancione, vicino al color ruggine.", "Lo scatto \u00e8 accompagnato da questo commento, scritto da chi l\u2019ha pubblicato: \u00abBuongiorno amici buona e Santa domenica\u00a0\u2764dedicato\ud83e\udd2c\u00a0al PRESIDENTE #GIUSEPPE # # CONTE#\u00a0\ud83d\ude21ecco il mare di ieri a TARANTO\u00bb.", "Questo contenuto \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata a luglio 2020.", "L\u2019immagine risale infatti a gennaio 2014 ed \u00e8 stata scattata all\u2019altezza di Lama, una frazione di Taranto, come si pu\u00f2 verificare qui .", "All\u2019epoca la foto era stata accompagnata da una denuncia dell\u2019allora leader dei Verdi Angelo Bonelli: \u00abSi tratta di un fatto estremamente grave su cui vanno immediatamente accertate le cause perch\u00e9 il color ruggine potrebbe essere stato provocato da qualche nave cisterna carica di materiali ferrosi che ha scaricato il materiale al porto ha pulito la stiva a ridosso della costa\u00bb.", "Bonelli aveva chiesto l\u2019intervento dell\u2019Arpa Puglia e dell\u2019Ispra.", "Le analisi condotte da dall\u2019Arpa Puglia avevano chiarito che la chiazza di colore non era dovuta all\u2019inquinamento ma alla presenza della microalga Noctiluca scintillans ."], "category": "Fuori Contesto", "publish_date": "2020-07-07", "tags": ["ambiente", "inquinamento", "taranto"], "links": ["https://bit.ly/Form-Sito", "https://www.facebook.com/photo.php?fbid=3427360700648273&set=a.851432541574448&type=3&theater", "https://www.facebook.com/hashtag/giuseppe?__eep__=6&epa=HASHTAG", "https://bari.repubblica.it/cronaca/2014/01/02/foto/quel_mare_rosso_che_bagna_taranto_la_capitaneria_solo_alghe-75000340/1/", "https://m.facebook.com/141260049255843/photos/a.592787507436426/605255306189646/?type=3", "https://www.ansa.it/web/notizie/canali/energiaeambiente/rifiuti/2014/01/03/Chiazze-rosse-mare-Taranto-Arpa-colpa-alghe_9849466.html"]}
{"url": "https://facta.news/notizia-satirica/2020/07/09/la-notizia-dei-42-immigrati-sbarcati-in-umbria-e-positivi-al-covid-e-un-contenuto-satirico/", "title": "La notizia dei \u00ab42 immigrati sbarcati in Umbria\u00bb e \u00abpositivi al Covid\u00bb \u00e8 un contenuto satirico", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Gioved\u00ec 9 luglio la redazione di Facta ha ricevuto una segnalazione via WhatsApp che chiedeva di verificare la notizia, circolata l\u20198 luglio su Facebook e diffusa da diversi account personali , secondo cui \u00ab42 immigrati\u00bb sarebbero \u00absbarcati in Umbria\u00bb e sarebbero \u00abpositivi al Covid\u00bb.", "Si tratta di un contenuto creato con un intento puramente satirico.", "Come noto, infatti, l\u2019Umbria \u00e8 una delle cinque regioni italiane senza sbocchi sul mare (insieme a Valle d\u2019Aosta, Piemonte, Lombardia e Trentino-Alto Adige), particolare che rende impossibile lo sbarco di migranti.", "Come evidenziato il 9 luglio 2020 dalla pagina Facebook Abolizione del suffragio universale , lo stesso giorno il contenuto \u00e8 stato condiviso in modo apparentemente non ironico nel gruppo chiuso (e dunque la visione dei post \u00e8 vincolata all\u2019iscrizione al gruppo, valutata dagli amministratori) di Facebook \u00abSalvini Premier \u2013 LEGA\u00bb dedicato ai sostenitori di Matteo Salvini, utilizzando un articolo che riporta a Channel 22 News , sito web che permette di creare finti articoli a scopi umoristici."], "category": "Notizia Satirica", "publish_date": "2020-07-09", "tags": ["#verabot", "migranti", "umbria"], "links": ["https://bit.ly/Form-Sito", "https://www.facebook.com/karestya/posts/10223710507098549", "https://www.facebook.com/narcisio.nufris/posts/4328787053799895", "https://www.facebook.com/wanda.cavecchia/posts/10221879499247255", "https://www.comune.pisa.it/img/italiap.jpg", "https://www.facebook.com/abolizionesuffragiouniversale/posts/1382359308620860", "https://channel22news.com/"]}
{"url": "https://facta.news/fuori-contesto/2020/07/07/no-questa-foto-non-mostra-un-donna-che-era-stata-assalita-da-george-floyd/", "title": "No, questa foto non mostra un donna che era stata \u00abassalita da George Floyd\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 6 luglio su Facebook \u00e8 stata pubblicata un\u2019immagine che mostra una donna con il volto tumefatto.", "La foto \u00e8 accompagnata da un testo scritto da chi ha diffuso il contenuto in cui si sostiene che si tratterebbe di Aracely Henriquez, la donna che \u00abdurante un\u2019intrusione domestica\u00bb sarebbe stata \u00abassalita da George Floyd\u00bb, afroamericano morto lo scorso 25 maggio negli Stati Uniti d\u2019America durante un violento arresto da parte della polizia.", "Questo contenuto \u00e8 fuorviante e veicola una notizia falsa.", "La foto \u00e8 reale, ma non mostra il volto di una donna di nome Aracely Henriquez e non \u00e8 stata scattata negli Stati Uniti d\u2019America.", "L\u2019immagine mostra in realt\u00e0 Andrea Sicignano, una studentessa americana aggredita e violentata a Madrid nel 2018, come si pu\u00f2 verificare qui .", "Lo scorso 12 giugno, la ragazza ha pubblicato un post su Facebook per avvertire che la sua foto era stata utilizzata per diffondere disinformazione su George Floyd.", "Come ricostruito dai colleghi fact-checker di PolitiFact , in passato Floyd aveva avuto diversi problemi con la giustizia.", "Nel 2007, in particolare, era stato condannato a cinque anni di carcere per il suo coinvolgimento in una rapina a mano armata, ma alcuni elementi di questo fatto di cronaca sono stati recentemente inventati o esagerati e diffusi in rete.", "Tra questi c\u2019\u00e8, ad esempio, la falsa narrazione di quell\u2019evento: non \u00e8 vero che durante la rapina del 2007 George Floyd ha colpito una donna.", "Stando a quanto ricostruito , \u00e8 stato un complice."], "category": "Fuori Contesto", "publish_date": "2020-07-07", "tags": ["black lives matter", "george floyd", "usa"], "links": ["https://bit.ly/Form-Sito", "https://www.facebook.com/1711756495593259/photos/a.1715869771848598/2600536973381869/?type=3&theater", "https://www.nytimes.com/2020/05/31/us/george-floyd-investigation.html", "https://english.elpais.com/elpais/2018/12/26/inenglish/1545818571_152092.html", "https://www.facebook.com/andrea.sicignano?__tn__=%2CdC-R-R&eid=ARA4_HzWvW4pt59gNCReQAs_lleKcskYBUbSCdozmewFRW-fPp11_6yRv10BUEs_AYILj88dxRUGoD3U&hc_ref=ARRXs-SL9h9t57RnA1mDOGYFx12Sog5RBnWSJQO5HkjKEL2I-25XEfgwtYQ4DfHmWOI&fref=nf", "https://www.politifact.com/factchecks/2020/jun/16/instagram-posts/no-photo-doesnt-show-woman-george-floyd-allegedly-/", "https://www.nbcnews.com/news/us-news/george-floyd-aspiring-rapper-symbol-police-violence-against-black-men-n1222561", "https://www.factcheck.org/2020/06/meme-spreads-wrong-photo-details-in-floyd-criminal-case/", "https://www.factcheck.org/2020/06/meme-spreads-wrong-photo-details-in-floyd-criminal-case/"]}
{"url": "https://facta.news/notizia-falsa/2020/07/02/no-nelle-filippine-non-esistono-pipistrelli-alti-3-metri/", "title": "No, nelle Filippine non esistono pipistrelli alti 3 metri", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Gioved\u00ec 2 luglio la redazione di Facta ha ricevuto una segnalazione via WhatsApp che chiedeva di verificare un\u2019immagine che mostrerebbe una \u00abspecie rara di pipistrelli\u00bb presente nelle Filippine \u00abche possono arrivare ad essere alti tre metri\u00bb, ma che sarebbero innocui perch\u00e9 erbivori.", "La presunta altezza del mammifero volante riportata sui social network varia e in alcuni tweet viene calcolata in \u00ab1,70 metri\u00bb.", "Si tratta di una notizia falsa.", "L\u2019animale ritratto nelle immagini esiste davvero ed \u00e8 comunemente noto come Volpe volante maltese, un particolare tipo di pipistrello diffuso in Indocina, Indonesia e nell\u2019arcipelago delle Filippine, che gli esperti considerano tra le specie \u00abprossime alla minaccia\u00bb dell\u2019estinzione.", "Nonostante sia il pipistrello pi\u00f9 grande al mondo, tuttavia, le sue dimensioni non superano i 340 millimetri di altezza, con un\u2019apertura alare che pu\u00f2 arrivare al metro e mezzo.", "Numeri ben lontani da quelli citati nei tweet.", "L\u2019esistenza di questo particolare tipo di pipistrello \u00e8 nota almeno dal 1758, quando fu portato all\u2019attenzione del mondo dall\u2019accademico Carlo Linneo, che lo denomin\u00f2 \u00abPteropus Vampyrus\u00bb ."], "category": "Notizia Falsa", "publish_date": "2020-07-02", "tags": ["filippine", "pipistrello", "volpe volante"], "links": ["https://bit.ly/Form-Sito", "https://twitter.com/artvsoul/status/1276420113105924097", "https://twitter.com/seba_fighera/status/1276443039767158784", "https://www.iucnredlist.org/species/18766/8593657", "https://www.researchgate.net/publication/258279527_Pteropus_vampyrus", "https://www.itis.gov/servlet/SingleRpt/SingleRpt?search_topic=TSN&search_value=631662#null"]}
{"url": "https://facta.news/fuori-contesto/2020/07/10/barack-obama-melinda-gates-e-anthony-fauci-non-sono-stati-fotografati-in-un-laboratorio-di-wuhan-nel-2015/", "title": "Barack Obama, Melinda Gates e Anthony Fauci non sono stati fotografati in un laboratorio di Wuhan nel 2015", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 9 luglio su Facebook \u00e8 stata pubblicata un\u2019immagine che mostra l\u2019ex presidente degli Stati Uniti d\u2019America Barack Obama insieme ad altre tre persone, di cui una che indossa un camice bianco, all\u2019interno di una struttura che sembra un laboratorio.", "La foto \u00e8 accompagnata da questo testo, scritto da chi ha pubblicato l\u2019immagine: \u00abFauci, Melinda Gates, Obama, nel laboratorio di Wuhan nel 2015, quando pagarono 3.7 milioni di dollari per un virus originario dei pipistrelli\u00bb.", "Questo contenuto \u00e8 fuorviante e veicola una notizia falsa.", "La foto \u00e8 reale, ma non \u00e8 stata scattata nel 2015 in un laboratorio di Wuhan (Cina), epicentro della pandemia da nuovo coronavirus.", "L\u2019immagine \u00e8 stata scattata a dicembre 2014 e mostra Barack Obama, allora presidente degli Usa, l\u2019immunologo Anthony Fauci e l\u2019allora segretaria del Dipartimento americano della salute e dei servizi umani\u00a0Sylvia Burwell (e non Melinda Gates, moglie di Bill Gates, come falsamente sostenuto nel testo che accompagna l\u2019oggetto della nostra analisi) all\u2019interno dell\u2019Istituto nazionale della Salute nel Maryland (Stati Uniti) in compagnia della dott.ssa Nancy Sullivan (la persona con il camice bianco).", "L\u2019argomento dell\u2019incontro era la ricerca sull\u2019ebola.", "Come spiegato dall\u2019 Associated Press e dal sito di fact-checking Snopes , non \u00e8 corretto sostenere che Anthony Fauci, Melinda Gates e Barack Obama nel 2015 \u00abpagarono 3.7 milioni di dollari per un virus originario dei pipistrelli\u00bb.", "Nel 2014, sotto la presidenza Obama, l\u2019Istituto nazionale di Salute aveva assegnato all\u2019EcoHealth Alliance, un\u2019organizzazione no-profit, una sovvenzione di 3,25 milioni di dollari per studiare i pipistrelli nel sud della Cina con la finalit\u00e0 di analizzare il passaggio dei coronavirus da questi mammiferi all\u2019uomo e aiutare lo sviluppo di vaccini e farmaci.", "Di questi soldi, solo una parte sono stati devoluti all\u2019Istituto di virologia di Wuhan.", "Questa sovvenzione \u00e8 stata rinnovata nel 2019, durante l\u2019amministrazione del presidente Donald Trump, per poi essere interrotta dal governo americano lo scorso aprile."], "category": "Fuori Contesto", "publish_date": "2020-07-10", "tags": ["#verabot", "barack obama", "bill e melinda foundation", "bill gates", "covid-19", "nuovo coronavirus sars-cov-2", "wuhan"], "links": ["https://bit.ly/Form-Sito", "https://www.facebook.com/photo.php?fbid=10219896223529153&set=a.10200259350219593&type=3&theater", "https://directorsblog.nih.gov/tag/president-barack-obama/", "https://apnews.com/afs:Content:9051585361", "https://www.snopes.com/fact-check/obama-admin-wuhan-lab-grant/", "https://projectreporter.nih.gov/project_info_description.cfm?aid=9819304&icde=49645", "https://www.ecohealthalliance.org/2020/04/regarding-nih-termination-of-coronavirus-research-funding", "https://www.politico.com/news/2020/04/27/trump-cuts-research-bat-human-virus-china-213076"]}
{"url": "https://facta.news/notizia-satirica/2020/07/10/no-susanna-ceccardi-non-ha-mai-detto-che-i-puffi-sono-comunisti/", "title": "No, Susanna Ceccardi non ha mai detto che i Puffi sono comunisti", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Venerd\u00ec 10 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un\u2019immagine, circolata su Facebook il 9 luglio, che riporta una presunta dichiarazione della candidata del centrodestra in quota Lega alla presidenza della Regione Toscana (che dovrebbero tenersi il 20 e il 21 settembre, nonostante manchi l\u2019ufficialit\u00e0, dopo il rinvio a causa del Covid della tornata prevista per maggio ) Susanna Ceccardi, secondo cui i protagonisti del cartone animato \u00abI Puffi\u00bb sarebbero \u00abcomunisti\u00bb.", "\u00abA dei bambini l\u2019altro giorno \u00e8 stato mostrato il cartone animato \u201cI Puffi\u201d dove gli abitanti del villaggio non hanno nomi ma vengono chiamati \u201cpuffo\u201d seguito dal loro mestiere\u00bb si legge nel testo dell\u2019immagine, preceduto da una fotografia dell\u2019esponente leghista, \u00abSapete chi faceva cos\u00ec?", "I comunisti.", "Il capo villaggio, tale \u201cGrande Puffo\u201d si distingue per il cappello rosso, colore del comunismo, ed \u00e8 chiaramente ispirato a Marx. ll cartone sar\u00e0 anche carino ma il messaggio \u00e8 aberrante\u00bb.", "Si tratta di una dichiarazione inventata per fini umoristici e poi circolata, estrapolata dal suo contesto originale, come notizia falsa.", "L\u2019immagine originale \u00e8 stata pubblicata il 7 luglio su Facebook dalla pagina Susanna Ceccardi vs The World, nata lo stesso 7 luglio per ironizzare su una dichiarazione della candidata leghista, questa volta reale, che alla trasmissione In Onda trasmessa su La7 il 4 luglio aveva definito la canzone \u201cImagine\u201d di John Lennon \u00abuna canzone di ispirazione marxista\u00bb.", "La stessa pagina ha pubblicato altri contenuti ironici basati sull\u2019idea che Ceccardi consideri \u00abmarxisti\u00bb personaggi e opere della cultura popolare, in riferimento a Martin Luther King , all\u2019ex amministratore delegato di Vodafone Vittorio Colao e alla cantante Giuni Russo .", "Nonostante l\u2019immagine contenesse un watermark (il timbro con il logo della pagina, che lo rendeva associabile al suo creatore), possiamo ipotizzare che il contenuto sia poi circolato anche privo di contestualizzazione, generando quella che possiamo considerare a tutti gli effetti una notizia falsa."], "category": "Notizia Satirica", "publish_date": "2020-07-10", "tags": ["lega", "meme", "puffi", "susanna ceccardi"], "links": ["https://bit.ly/Form-Sito", "https://www.facebook.com/photo/?fbid=896130754205519&set=a.198246053993996", "https://twitter.com/matteosalvinimi/status/1275170349760622593?s=20", "https://twitter.com/SusannaCeccardi/status/1275129656631529472?s=20", "http://naz-toscana.leganord.org/il-movimento/organi/", "https://tg24.sky.it/politica/2020/06/12/elezioni-regionali-2020-dove-si-vota", "https://www.regione.toscana.it/-/elezioniregionali2020", "https://www.facebook.com/susannaceccardivstheworld/posts/105462714576139", "https://www.youtube.com/watch?v=rW3GbVweMUw", "https://www.facebook.com/susannaceccardivstheworld/posts/105460714576339", "https://www.facebook.com/susannaceccardivstheworld/posts/105468491242228", "https://www.facebook.com/susannaceccardivstheworld/posts/107005267755217", "https://www.facebook.com/susannaceccardivstheworld/posts/105462714576139"]}
{"url": "https://facta.news/notizia-falsa/2020/07/10/no-anthony-fauci-non-e-sposato-con-la-sorella-di-ghislaine-maxwell/", "title": "No, Anthony Fauci non \u00e8 sposato con la sorella di Ghislaine Maxwell", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 6 luglio su Facebook \u00e8 stata pubblicata una foto che mostra Anthony Fauci l\u2019immunologo statunitense a capo capo del National Institute of Allergy and Infectious Diseases insieme ad una donna.", "L\u2019immagine \u00e8 accompagnata da questo testo, scritto da chi ha pubblicato il contenuto: \u00abPensa te: \u201cQuesto \u00e8 il virologo statunitense Anthony Fauci con sua moglie Christine Maxwell.", "Si d\u00e0 il caso che sia la sorella di Ghislaine Maxwell, che \u00e8 stata arrestata dall\u2019FBI qualche giorno fa per i suoi legami con il plurimilionario pedofilo Jeffrey Epstein.", "Interessante il modo in cui sono tutti collegati\u201d\u00bb.", "Il riferimento \u00e8 all\u2019arresto avvenuto lo scorso 2 luglio negli Stati Uniti d\u2019America di Ghislaine Maxwell, ex socia di Jeffrey Epstein, imprenditore suicida accusato di\u00a0abusi sessuali e traffico internazionale di minorenni.", "La donna \u00e8 accusata di aver aiutato l\u2019uomo a compiere abusi sessuali.", "La notizia riportata nel post Facebook oggetto della nostra analisi, \u00e8 falsa.", "Come ricostruito da diversi siti di fact-checking ( qui , qui , qui e qui ), la moglie di Fauci (e donna mostrata nella foto oggetto della nostra analisi) si chiama in realt\u00e0 Christine Grady ed \u00e8 nata nel New Jersey (Stati Uniti d\u2019America) nel 1952.", "Christine Maxwell , invece, sorella di Ghislaine Maxwell, \u00e8 nata in Francia nel 1950."], "category": "Notizia Falsa", "publish_date": "2020-07-10", "tags": ["#verabot", "anthony fauci", "christine maxwell", "ghislaine maxwell"], "links": ["https://bit.ly/Form-Sito", "https://www.facebook.com/photo.php?fbid=3203767089683532&set=a.712623475464585&type=3", "https://www.nytimes.com/2020/07/02/nyregion/ghislaine-maxwell-arrest-jeffrey-epstein.html?action=click&module=Top%20Stories&pgtype=Homepage", "https://www.ilpost.it/2020/07/02/arresta-ghislaine-maxwell-socia-di-epstein/", "https://www.snopes.com/fact-check/fauci-ghislaine-maxwell-sister/", "https://www.politifact.com/factchecks/2020/jul/07/viral-image/no-fauci-isnt-married-ghislaine-maxwells-sister/?fbclid=IwAR0sWSM9RKjysf1kHNEmJVJRF97-1VKhon_axo2zHnjgn8Uw8EqFf5oUUpA", "https://apnews.com/afs:Content:9074651774", "https://www.reuters.com/article/uk-factcheck-fauci-wife/fact-check-dr-christine-grady-anthony-faucis-wife-is-not-ghislaine-maxwells-sister-idUSKBN2492A1", "https://www.gettyimages.it/detail/fotografie-di-cronaca/director-of-the-national-institute-of-allergy-fotografie-di-cronaca/615532978?adppopup=true", "https://en.wikipedia.org/wiki/Christine_Maxwell"]}
{"url": "https://facta.news/notizia-vera/2020/07/10/il-video-delluomo-ucciso-dopo-aver-preso-unanziana-in-ostaggio-e-reale-ed-e-stato-girato-in-brasile/", "title": "Il video dell\u2019uomo ucciso dopo aver preso un\u2019anziana in ostaggio \u00e8 reale ed \u00e8 stato girato in Brasile", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Venerd\u00ec 10 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un video, pubblicato il 4 luglio 2020 su Twitter, che mostra un uomo (vestito con pantaloni, felpa e cappello scuri) puntare la pistola contro la testa di un\u2019anziana donna spaventata (che veste pantaloni rossi e camicia chiara).", "Nel filmato, che su Twitter \u00e8 accompagnato dal commento \u00abA differenza dell\u2019Italia in Brasile quando sbagli paghi con la vita e diventi un colabrodo\u00bb, vediamo l\u2019intervento di due agenti di polizia, che neutralizzano l\u2019uomo, sparandogli.", "Si tratta di un video reale che testimonia un fatto di cronaca realmente avvenuto in Brasile.", "La scena, ripresa dall\u2019angolazione opposta, \u00e8 stata pubblicata il 5 dicembre 2018 su Twitter dall\u2019account Casos de Policia sezione della testata giornalistica brasiliana Globo dedicata al crimine e agli interventi di polizia.", "\u00c8 proprio Casos de Policia a far luce sugli avvenimenti, in un articolo del 12 dicembre in cui racconta la dinamica dell\u2019operazione: il sequestro di persona \u00e8 avvenuto mercoled\u00ec 5 dicembre a Valen\u00e7a, nella zona sud dello stato di Rio de Janeiro, subito dopo una rapina in gioielleria.", "L\u2019uomo, di cui non conosciamo le generalit\u00e0, \u00e8 stato intercettato all\u2019uscita dal negozio e, per aprirsi una via di fuga, ha puntato la pistola contro una donna identificata come Tereza de Jesus Ferreira Sacramento, che si \u00e8 lasciata cadere a terra, consentendo alla polizia di sparare al rapinatore.", "Globo conferma il decesso dell\u2019uomo, morto sul colpo in seguito alla sparatoria."], "category": "Notizia Vera", "publish_date": "2020-07-10", "tags": ["brasile", "polizia", "rapina", "sequestro", "sparatoria"], "links": ["https://bit.ly/Form-Sito", "https://twitter.com/rivia_di/status/1279350943830679552", "https://twitter.com/CasodePolicia/status/1070312806719913984?ref_src=twsrc%5Etfw%7Ctwcamp%5Etweetembed%7Ctwterm%5E1070312806719913984%7Ctwgr%5E&ref_url=https%3A%2F%2Fextra.globo.com%2Fcasos-de-policia%2Fhomem-morto-apos-fazer-mulher-refem-em-valenca-no-sul-fluminense-videos-23282253.html", "https://extra.globo.com/casos-de-policia/", "https://www.globo.com/", "https://extra.globo.com/casos-de-policia/homem-morto-apos-fazer-mulher-refem-em-valenca-no-sul-fluminense-videos-23282253.html"]}
{"url": "https://facta.news/notizia-falsa/2020/07/13/non-esiste-una-circolare-del-governo-che-proroga-lo-stato-di-emergenza-fino-alla-primavera-2021/", "title": "Non esiste una circolare del governo che proroga lo stato di emergenza fino alla primavera 2021", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE L\u201911 luglio su Facebook \u00e8 stata pubblicata un\u2019immagine che mostra un presunto documento stilato dalla Presidenza del Consiglio dei ministri e datato 9 aprile 2020 in cui si legge che il \u00abritorno alla normalit\u00e0\u00bb in Italia, dopo l\u2019emergenza sanitaria per il nuovo coronavirus e le varie fasi di riaperture delle attivit\u00e0 dopo il periodo di lockdown, sarebbe previsto per \u00abprimavera 2021\u00bb.", "L\u2019immagine \u00e8 accompagnata da un commento, scritto da chi ha pubblicato il contenuto, in cui si sostiene che il presidente del Consiglio Giuseppe Conte avrebbe mentito sulla data della fine dello \u201cstato di emergenza\u201d che non sarebbe il 31 dicembre.", "Come abbiamo ricostruito in un precedente articolo , il documento oggetto della nostra analisi \u00e8 un falso e circola in rete da aprile 2020.", "All\u2019epoca era stato smentito dal Ministero della Salute che lo aveva definito \u00abtotalmente infondato\u00bb.", "Per quanto riguarda poi la dichiarazione di Conte sulla durata dello stato di emergenza, il presidente del Consiglio lo scorso 10 luglio ha affermato che il governo starebbe pensando a una proroga: \u00abLo stato di emergenza serve per tenere sotto controllo il virus.", "Non \u00e8 stato ancora deciso tutto, ma ragionevolmente si andr\u00e0 in questa direzione\u00bb.", "Lo scorso 31 gennaio il governo Conte II aveva dichiarato lo stato di emergenza in conseguenza al rischio sanitario legato alla diffusione del nuovo coronavirus nel nostro Paese.", "Come stabilito dalla legge n. 225 del 1992 , \u00abla durata della dichiarazione dello stato di emergenza non pu\u00f2 superare i 180 giorni prorogabile per non pi\u00f9 di ulteriori 180 giorni\u00bb.", "Essendo stato dichiarato il 31 gennaio 2020, l\u2019attuale stato di emergenza terminer\u00e0 il 31 luglio 2020.", "Una sua eventuale proroga, potrebbe protrarre questa misura fino a un massimo di altri 6 mesi mesi e quindi al prossimo 31 dicembre.", "Secondo alcune fonti di stampa , il governo starebbe per\u00f2 pensando di prorogare lo stato di emergenza fino al 31 ottobre."], "category": "Notizia Falsa", "publish_date": "2020-07-13", "tags": ["#verabot", "giuseppe conte", "stato di emergenza"], "links": ["https://bit.ly/Form-Sito", "https://www.facebook.com/IlRisveglioDellePecore/photos/a.3319642658092076/3348473615208980/?type=3&theater", "https://facta.news/notizia-falsa/2020/04/14/nessun-documento-ufficiale-indica-le-date-per-la-riapertura-degli-esercizi-commerciali/", "https://www.youtube.com/watch?v=lg0_oQYK5WY", "https://www.gazzettaufficiale.it/atto/serie_generale/caricaDettaglioAtto/originario?atto.dataPubblicazioneGazzetta=2020-02-01&atto.codiceRedazionale=20A00737&elenco30giorni=false", "http://www.protezionecivile.gov.it/amministrazione-trasparente/provvedimenti/dettaglio/-/asset_publisher/default/content/legge-n-225-del-24-febbraio-1992-istituzione-del-servizio-nazionale-della-protezione-civile", "https://www.lastampa.it/politica/2020/07/12/news/stato-di-emergenza-ipotesi-di-proroga-fino-al-31-ottobre-1.39074801"]}
{"url": "https://facta.news/notizia-imprecisa/2020/07/13/no-nessun-asteroide-enorme-colpira-la-terra-il-13-aprile-2029/", "title": "No, nessun \u00abasteroide enorme\u00bb colpir\u00e0 la Terra il 13 aprile 2029", "content": ["Luned\u00ec 13 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato l\u201911 luglio dalla testata online Affari Italiani , dal titolo \u00abAsteroide enorme verso la Terra.", "C\u2019\u00e8 la data (non volevano dircelo)\u00bb.", "Nelle poche righe che compongono l\u2019articolo, si fa riferimento a \u00abun asteroide enorme in rotta verso la Terra\u00bb, il cui arrivo secondo i calcoli della Nasa sarebbe previsto per il 13 aprile 2029.", "\u00abL\u2019annuncio della Nasa terrorizza il mondo\u00bb spiega l\u2019articolo, perch\u00e9 \u00abnon dovrebbe colpire direttamente il pianeta, ma manca ancora molto tempo e gi\u00e0 qualcuno: se i calcoli fossero sbagliati?\u00bb.", "Si tratta di una notizia fortemente imprecisa, che mira a suscitare allarmismo sfruttando una notizia reale (l\u2019avvicinamento di un asteroide alla Terra, il giorno 13 aprile 2029), ma arricchendola con informazioni false (il tentativo di mantenere nascosta la data e il panico generato dall\u2019annuncio).", "Il riferimento \u00e8 all\u2019asteroide 99942 Apophis ( cos\u00ec battezzato dagli scopritori Dave Tholen and Roy Tucker per via della divinit\u00e0 egizia Apopi, dio del male e della distruzione, secondo la mitologia relegato alle tenebre eterne), scoperto il 19 giugno 2004.", "Le osservazioni iniziali avevano stimato nel 2,7 per cento il rischio che il corpo celeste potesse colpire la Terra, ma successive osservazioni hanno totalmente eliminato tale possibilit\u00e0.", "Oggi sappiamo che Apophis passer\u00e0 a 31mila chilometri dalla Terra (e quindi sar\u00e0 vicina non solo rispetto alla luna, ma anche ad alcuni satelliti mandati in orbita dall\u2019uomo).", "Il momento di massima vicinanza si registrer\u00e0 il 13 aprile 2029, data che contrariamente a quanto evidenziato nel titolo dell\u2019articolo oggetto di verifica, \u00e8 nota dal febbraio 2005.", "Come spiega la Nasa in un comunicato ufficiale del 29 aprile 2019, l\u2019avvicinamento di un oggetto di simili dimensioni (l\u2019asteroide ha un diametro di 340 metri) \u00e8 un evento molto raro, che si ripete in media una volta ogni mille anni.", "Per questo \u00abl\u2019arrivo di Apophis rappresenter\u00e0 un\u2019enorme opportunit\u00e0 per la scienza\u00bb sottolinea Marina Brozovi\u0107, scienziata impiegata nei laboratori di propulsione jet della Nasa, a Pasadena, \u00abpotremo osservare l\u2019asteroide sia con telescopi ottici che con telescopi radar, per vedere particolari della superficie grandi appena pochi centimetri\u00bb.", "La comunit\u00e0 scientifica \u00e8 insomma compattamente entusiasta circa le possibilit\u00e0 scientifiche offerte dall\u2019avvenimento, che non comporter\u00e0 rischi per la Terra e che non ha motivo di \u00abterrorizzare il mondo\u00bb, come invece riportato nell\u2019articolo."], "category": "Notizia imprecisa", "publish_date": "2020-07-13", "tags": ["99942 apophis", "asteroide", "nasa"], "links": ["https://donotlink.it/xrQZ3", "https://ssd.jpl.nasa.gov/sbdb.cgi?sstr=99942", "https://www.minorplanetcenter.net/db_search/show_object?object_id=99942", "https://www.jpl.nasa.gov/news/news.php?feature=7390", "https://cneos.jpl.nasa.gov/sentry/details.html#?des=99942", "https://www.jpl.nasa.gov/spaceimages/details.php?id=PIA23195", "https://www.nasa.gov/mission_pages/asteroids/news/asteroid20130110.html", "https://cneos.jpl.nasa.gov/news/news149.html", "https://www.jpl.nasa.gov/news/news.php?feature=7390", "https://www.jpl.nasa.gov/news/news.php?feature=7390", "https://solarsystem.nasa.gov/people/2702/marina-brozovic/"]}
{"url": "https://facta.news/fuori-contesto/2020/07/13/la-foto-che-mostra-delle-teste-di-cane-in-vendita-al-supermercato-non-e-stata-scattata-in-italia-e-circola-dal-2013/", "title": "La foto che mostra delle teste di cane in vendita al supermercato non \u00e8 stata scattata in Italia e circola dal 2013", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 12 luglio su Facebook \u00e8 stata pubblicata una foto che mostra delle presunte teste di cane confezionate in dei contenitori di polistirolo e plastica e posizionate in esposizione all\u2019interno del banco frigo di un \u00absupermercato\u00bb.", "L\u2019immagine \u00e8 accompagnata anche da un testo in cui si sostiene che la scena si sarebbe verificata in un supermercato a Roma \u00abdove risiede la pi\u00f9 grande comunit\u00e0 cinese d\u2019Italia\u00bb.", "Questo contenuto \u00e8 fuorviante e veicola una notizia falsa.", "La foto non \u00e8 stata scattata a Roma a luglio 2020.", "L\u2019immagine \u00e8 comparsa per la prima volta online a maggio 2013 e come ha ricostruito il sito di fact-checking Snopes non \u00e8 ancora chiara l\u2019origine della foto, pubblicata nel tempo con riferimenti alla Cina , alla Corea del Sud o alla Nigeria , Paesi dove la carne di animali domestici viene consumata dall\u2019uomo.", "Precisiamo infine che al momento non ci sono prove sull\u2019autenticit\u00e0 dello scatto."], "category": "Fuori Contesto", "publish_date": "2020-07-13", "tags": ["animali domestici"], "links": ["https://bit.ly/Form-Sito", "https://www.facebook.com/photo.php?fbid=2819095174865924&set=gm.1536538276505542&type=3&theater", "https://www.snopes.com/fact-check/head-of-the-pack/", "https://www.tnews.co.th/category/12/%E0%B8%82%E0%B9%88%E0%B8%B2%E0%B8%A7%E0%B8%AA%E0%B8%B1%E0%B8%87%E0%B8%84%E0%B8%A1", "https://www.flickr.com/photos/shakmati/8738433448/", "https://www.lamzat.com/2013/07/dog-head-displayed-for-sale-in-shoprite.html"]}
{"url": "https://facta.news/fuori-contesto/2020/07/13/un-uomo-pakistano-nudo-ha-realmente-tentato-di-molestare-una-donna-a-gallipoli-ma-le-immagini-condivise-da-matteo-salvini-si-riferiscono-a-un-altro-caso-di-cronaca/", "title": "Un uomo pakistano nudo ha realmente tentato di molestare una donna a Gallipoli, ma le immagini condivise da Matteo Salvini si riferiscono a un altro caso di cronaca", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Luned\u00ec 13 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine pubblicata l\u201911 luglio su Twitter dall\u2019account ufficiale di Matteo Salvini secondo cui a Gallipoli (Lecce) un uomo pakistano si sarebbe \u00ababbassato pantaloni e mutande\u00bb e avrebbe \u00abprovato a molestare una donna per strada\u00bb.", "Il testo \u00e8 accompagnato da due fotografie censurate che testimonierebbero gli avvenimenti, recanti il logo della testata online Dagospia , e sono state pubblicate proprio da Dagospia l\u201911 luglio, in un articolo dal titolo \u00abVieni a molestare in Puglia \u2013 A Gallipoli un uomo ha provato a molestare una donna per strada \u2013 \u00e8 stato fermato dai Carabinieri e sottoposto a un Tso \u2013 La vittima aveva iniziato a urlare, poi alcune persone si sono avvicinate e\u2026\u00bb Si tratta di una notizia reale, veicolata da Salvini utilizzando per\u00f2 immagini vecchie e riferite a un altro caso di cronaca.", "La notizia della tentata molestia di un uomo pakistano nei confronti di una donna a Gallipoli \u00e8 confermata da una fonte stampa locale , che l\u20198 luglio 2020 parlava di \u00abun 35enne pakistano fermato dai Carabinieri e sottoposto a un Tso da parte dei sanitari del 118\u00bb.", "Secondo la ricostruzione di Leccesette , l\u2019uomo, in possesso di un permesso di soggiorno, \u00e8 stato sorpreso a camminare nudo per strada ed \u00e8 stato fermato dopo la segnalazione di alcuni passanti, allertati dalle urla di una donna.", "Le immagini utilizzate da Salvini e Dagospia per documentare l\u2019avvenimento sono invece decontestualizzate e si riferiscono a un fatto di cronaca avvenuto in provincia di Trapani a gennaio 2020.", "Ancora una volta ci vengono in aiuto fonti stampa locali e in particolare TrapaniS\u00ec , che il 21 gennaio ha pubblicato le stesse foto presenti nel tweet di Salvini , in relazione alla notizia di un uomo, italiano e affetto da \u00abproblemi mentali\u00bb, fermato a Erice (comune in provincia di Trapani) \u00abmentre camminava, nudo e in ciabatte, sul marciapiede lungo la strada\u00bb.", "L\u2019articolo non menziona alcun tentativo di molestie."], "category": "Fuori Contesto", "publish_date": "2020-07-13", "tags": ["dagospia", "gallipoli", "matteo salvini", "pakistan"], "links": ["https://bit.ly/Form-Sito", "https://twitter.com/matteosalvinimi/status/1282010915915825152?s=20", "https://www.dagospia.com/", "https://donotlink.it/nWnYq", "https://www.leccesette.it/cronaca/71283/si-abbassa-pantaloni-e-mutande-e-tenta-di-molestare-una-donna-choc-a-gallipoli.html", "https://www.trapanisi.it/uomo-nudo-in-giro-per-strada-intervengono-i-carabinieri-e-lui-li-picchia-foto/", "https://twitter.com/matteosalvinimi/status/1282010915915825152?s=20"]}
{"url": "https://facta.news/fuori-contesto/2020/07/15/questa-foto-non-mostra-bill-gates-da-piccolo-e-non-e-stata-scattata-nel-1963/", "title": "Questa foto non mostra Bill Gates da piccolo e non \u00e8 stata scattata nel 1963", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 7 giugno su Facebook \u00e8 stata pubblicata una foto che mostra in primo piano una bambina immortalata accanto ad un albero e vestita di azzurro e bianco, con un fiocco tra i capelli e mentre tiene con la mano sinistra dei palloncini.", "Alle spalle, lungo una strada, sembra essere in corso una manifestazione.", "L\u2019immagine \u00e8 accompagnata da un commento (scritto da chi l\u2019ha pubblicata) in cui si sostiene che si tratterrebbe di Bill Gates da piccolo, nel \u00ab1963\u00bb.", "Questo contenuto \u00e8 fuorviante e veicola una notizia falsa.", "La foto \u00e8 vera ma non \u00e8 uno scatto che immortala Bill Gates da piccolo.", "Secondo quanto riportato nel 2017 dal Museo di storia di Lviv (Ucraina), si tratta di uno scatto del fotografo Pavliuk Ilya che mostra una bambina fotografata nella citt\u00e0 il 1\u00b0 maggio del 1968."], "category": "Fuori Contesto", "publish_date": "2020-07-15", "tags": ["bill gates", "ucraina"], "links": ["https://bit.ly/Form-Sito", "https://www.facebook.com/photo.php?fbid=10220384278190659&set=a.2468276319882&type=3&theater", "https://www.facebook.com/photomuseum.lviv.ua/photos/a.507076432992293/512426565790613/?type=3&theater"]}
{"url": "https://facta.news/fuori-contesto/2020/07/15/la-foto-di-un-gruppo-di-persone-che-ha-accesso-un-barbecue-in-un-cimitero-e-reale-ma-non-centra-con-litalia/", "title": "La foto di un gruppo di persone che ha accesso un barbecue in un cimitero \u00e8 reale, ma non c\u2019entra con l\u2019Italia", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE L\u20198 luglio su Facebook \u00e8 stata pubblicata un\u2019immagine che mostra delle persone arrostire e mangiare delle carne in prossimit\u00e0 di una tomba all\u2019interno di quello che sembra essere un cimitero.", "La foto \u00e8 accompagnata da un testo che riporta: \u00abFoto scattata in Toscana\u2026.le NUOVE CULTURE\u00bb.", "Questo contenuto \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata in Italia nel 2020.", "L\u2019immagine risale in realt\u00e0 al 2019 e mostra, secondo quanto riportato all\u2019epoca dai media locali ( qui , qui , qui , qui ), una famiglia che, in occasione del pranzo di Pasqua, aveva acceso un barbecue all\u2019interno dell cimitero di Sabac (Serbia)."], "category": "Fuori Contesto", "publish_date": "2020-07-15", "tags": [], "links": ["https://bit.ly/Form-Sito", "https://www.facebook.com/photo.php?fbid=281515206410418&set=a.110989100129697&type=3&theater", "https://www.alo.rs/razbibriga/bizzar/porodica-raspalila-rostilj-nasred-groblja-u-sapcu-miris-mesa-sirio-se-izmedu-grobova-foto/225852/vest", "https://naslovi.net/2019-04-28/telegraf/kakva-morbidna-proslava-uskrsa-cela-porodica-raspalila-rostilj-nasred-groblja-u-sapcu-miris-mesanog-mesa-sirio-se-izmedju-grobova-foto/23314069", "https://www.telegraf.rs/vesti/srbija/3055974-kakva-morbidna-proslava-uskrsa-cela-porodica-raspalila-rostilj-nasred-groblja-u-sapcu-miris-mesanog-mesa-sirio-se-izmedju-grobova-foto", "https://avaz.ba/globus/region/480477/morbidna-proslava-vaskrsa-porodica-raspalila-rostilj-nasred-groblja-u-sapcu-miris-mesa-sirio-se-izmedu-grobova"]}
{"url": "https://facta.news/notizia-falsa/2020/07/16/sostenere-che-a-roccella-jonica-ci-sono-25-poliziotti-positivi-alla-covid-19-dopo-lo-sbarco-di-migranti-infetti-e-sbagliato/", "title": "Sostenere che a Roccella Jonica ci sono \u00ab25 poliziotti positivi\u00bb alla Covid-19 dopo lo \u00absbarco di migranti infetti\u00bb \u00e8 sbagliato", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Aggiornamento 17 luglio 2020 : Tutti gli agenti di Polizia che la notte del 10 luglio hanno partecipato alle attivit\u00e0 di soccorso e controllo dei migranti arrivati nel porto di Roccella Ionica sono risultati negativi al test del nuovo coronavirus.", "La notizia \u00e8 stata comunicata dalla Questura di Reggio Calabria.", "Mercoled\u00ec 15 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 14 luglio 2020 dal sito web Vox News (finito nella lista di \u00absiti di misinformazione sul Coronavirus\u00bb di NewsGuard ), dal titolo \u00abRoccella Jonica, \u201cpositivi 25 poliziotti dopo sbarco migranti infetti\u201d\u00bb.", "Nel corpo dell\u2019articolo vengono riportate le dichiarazioni Giuseppe Brugnano , segretario nazionale della Federazione Sindacale di Polizia, che in un\u2019intervista del 14 luglio a Il Giornale ha espresso preoccupazione per una \u00abgestione degli sbarchi in Calabria\u00bb diventata \u00abinsostenibile anche per le forze di Polizia\u00bb.", "Il riferimento \u00e8 allo \u00absbarco di Roccella Jonica\u00bb (come in provincia di Reggio Calabria) dove, prosegue Brugnano, \u00absono 25 i colleghi del Commissariato di Siderno e della Questura di Reggio Calabria in quarantena\u00bb in seguito all\u2019arrivo di migranti pakistani.", "La fonte citata (e linkata) nell\u2019articolo di Vox News \u00e8 un articolo pubblicato il 14 luglio 2020 da Il Gazzettino , il principale quotidiano di Venezia, dal titolo \u00abRoccella Jonica, positivi 25 poliziotti: commissariato dimezzato\u00bb.", "L\u2019articolo di Vox News \u00e8 preceduto da una rettifica, nella quale si legge: \u00abi giornali dello stesso gruppo editoriale [de Il Gazzettino , ndr ] hanno poi cambiato il titolo in una successiva edizione, da \u2018positivi\u2019 a \u2018in quarantena\u2019.", "Molto strano che un giornale cos\u00ec attento cambi in corsa.", "Ne diamo comunque conto\u00bb.", "Sebbene nel corpo dell\u2019articolo sia riportata una rettifica, la notizia contenuta nel titolo \u00e8 falsa.", "Come correttamente riportato nell\u2019articolo, infatti, 25 agenti di Polizia di Roccella Jonica sono stati sottoposti a isolamento precauzionale dopo che il 10 luglio 2020 nella cittadina calabra erano sbarcati 70 migranti provenienti dal Pakistan, di cui 28 risultati positivi alla Covid-19.", "Ma ad oggi, 16 luglio 2020, i \u00ab25 poliziotti\u00bb non risultano positivi, dal momento che i risultati dei test non sono ancora noti .", "La falsa notizia della positivit\u00e0 dei poliziotti \u00e8 tuttora disponibile online nel titolo de Il Gazzettino (sebbene nel corpo dell\u2019articolo si faccia riferimento a una generica \u00abquarantena\u00bb), mentre Il Messaggero \u2013 altra testata appartenente allo stesso gruppo editoriale Caltagirone Editore \u2013, parla di \u00abquarantena\u00bb e di \u00abisolamento\u00bb disposti per i 25 agenti.", "Vale la pena sottolineare che la positivit\u00e0 alla Covid-19 pu\u00f2 essere stabilita solo attraverso il test molecolare , effettuato in laboratorio su un tampone nasofaringeo, mentre l\u2019isolamento domiciliare \u00e8 una misura di prevenzione, disposta in forma precauzionale in assenza o in attesa dei risultati del test."], "category": "Notizia Falsa", "publish_date": "2020-07-16", "tags": ["#verabot", "coronavirus sars-cov-2", "covid-19", "pakistan", "polizia", "roccella jonica", "sars-cov-2", "vox news"], "links": ["https://bit.ly/Form-Sito", "https://donotlink.it/R5EXO", "https://www.newsguardtech.com/coronavirus-misinformation-tracking-center/", "https://twitter.com/giuseppbrugnano", "https://wesud.it/giuseppe-brugnano-eletto-segretario-nazionale-del-coisp/", "https://www.ilgiornale.it/news/cronache/migranti-infetti-accuse-governo-polizia-esposta-ai-contagi-1877273.html", "https://www.ilgazzettino.it/pay/attualita_pay/roccella_jonica_positivi_25_poliziotti_commissariato_dimezzato-5345612.html", "https://www.nextquotidiano.it/25-poliziotti-in-isolamento-covid-a-siderno/", "http://www.comune.roccella.rc.it/dettaglio.asp?id_a=51655&fbclid=IwAR1ydUOWd8bKEGFXrjMhE6yEOkaj8nSzdy5C7sUq-cqFhnluw5g5AVR5A_Q", "https://www.lastampa.it/cronaca/2020/07/12/news/coronavirus-positivi-28-immigrati-sui-70-sbarcati-al-porto-di-roccella-jonica-1.39073598", "https://www.ilmessaggero.it/italia/coronavirus_migranti_navi_quarantena_ultime_notizie_14_luglio_2020-5344468.html", "https://www.ilgazzettino.it/pay/attualita_pay/roccella_jonica_positivi_25_poliziotti_commissariato_dimezzato-5345612.html", "https://www.caltagironespa.it/gruppo/chi-siamo/", "https://www.ilmessaggero.it/italia/coronavirus_migranti_navi_quarantena_ultime_notizie_14_luglio_2020-5344468.html", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=236", "https://www.who.int/news-room/commentaries/detail/advice-on-the-use-of-point-of-care-immunodiagnostic-tests-for-covid-19", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4159"]}
{"url": "https://facta.news/notizia-falsa/2020/07/17/no-il-professore-alberto-zangrillo-non-ha-sostenuto-che-la-covid-arriva-dallimmigrazione/", "title": "No, il professore Alberto Zangrillo non ha sostenuto che la Covid-19 \u00abarriva dall\u2019immigrazione\u00bb", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 17 luglio 2020 su Facebook \u00e8 stata pubblicata un\u2019immagine che al suo interno contiene una foto del ministro dell\u2019Interno Luciana Lamorgese e una foto di Alberto Zangrillo , primario dell\u2019unit\u00e0 operativa di anestesia e rianimazione dell\u2019Ospedale San Raffaele di Milano.", "L\u2019immagine \u00e8 la copertina di un articolo quando scritto dal sito internet stopcensura.org e il titolo riporterebbe una dichiarazione di Zangrillo: \u00abCovid?", "Arriva dall\u2019immigrazione incontrollata di cui siete complici\u00bb.", "Questa notizia \u00e8 falsa.", "La dichiarazione riportata non \u00e8 stata mai pronunciata dal professore Alberto Zangrillo ma \u00e8 presente in un post pubblicato su Facebook con l\u2019intento di criticare la gestione dell\u2019emergenza Covid-19 pubblicato da Stefano Zangrillo, esponente di Fratelli d\u2019Italia, lo scorso 12 luglio, come si pu\u00f2 verificare qui ."], "category": "Notizia Falsa", "publish_date": "2020-07-17", "tags": ["#verabot", "alberto zangrillo", "covid-19", "nuovo coronavirus sars-cov-2", "stefano zangrillo"], "links": ["https://bit.ly/Form-Sito", "https://www.facebook.com/photo.php?fbid=719793098862729&set=a.125833458258699&type=3&theater", "https://www.unisr.it/docenti/z/zangrillo-alberto", "https://www.facebook.com/stefanozangrillo8/photos/a.111887787101991/158213385802764/?type=3&theater"]}
{"url": "https://facta.news/notizia-vera/2020/07/17/le-lampade-a-raggi-uv-sono-in-grado-di-sterilizzare-il-coronavirus-sulle-superfici-ma-la-ricerca-e-ancora-una-bozza/", "title": "Le lampade a raggi Uv sono in grado di sterilizzare il coronavirus sulle superfici, ma la ricerca \u00e8 ancora una bozza", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Venerd\u00ec 17 luglio la redazione di Facta ha ricevuto una segnalazione via WhatsApp che chiedeva di verificare l\u2019informazione secondo cui \u00able lampade a raggi Uv\u00bb sarebbero in grado di \u00abuccidere il Covid-19\u00bb.", "Il riferimento \u00e8 ai numerosi articoli pubblicati il 16 luglio 2020 ( qui , qui e qui , ad esempio) dedicati dalla stampa italiana al lavoro accademico di un gruppo di ricercatori dell\u2019Istituto nazionale di astrofisica (Inaf), dell\u2019Universit\u00e0 Statale di Milano, dell\u2019Istituto nazionale tumori (Int) e dell\u2019Irccs Fondazione Don Gnocchi sugli effetti della luce ultravioletta contro il virus Sars-CoV-2.", "I risultati della ricerca sono stati accolti con entusiasmo dai media nazionali che hanno sintetizzato la scoperta con la formula \u00abi raggi Uv uccidono il coronavirus in pochi secondi\u00bb.", "Si tratta di una notizia vera, ma come spesso accade in ambito scientifico, da prendere con le dovute cautele.", "La ricerca in questione \u00e8 stata pubblicata da 14 scienziati italiani il 23 giugno 2020 sul portale BioRXiV (che accoglie paper in preprint , ovvero bozze non ancora verificate da altri scienziati) e prima di essere valutata per la pubblicazione su riviste scientifiche dovr\u00e0 superare l\u2019esame della revisione paritaria , ovvero la valutazione di specialisti del settore che ne verificano l\u2019idoneit\u00e0 alla pubblicazione scientifica.", "Il team di ricercatori ha verificato sperimentalmente gli effetti delle radiazioni Uv-C \u2013 i raggi ultravioletti a lunghezze d\u2019onda corte, attorno ai 254 nanometri \u2013 sul virus Sars-Cov-2, concludendo che queste inibiscono i processi di attivazione e replicazione del virus in ambienti chiusi.", "L\u2019azione germicida dei raggi Uv-C era gi\u00e0 nota (e correntemente utilizzata per sterilizzare gli acquari, ad esempio), ma la sua efficacia sul virus Sars-Cov-2 non era mai stata dimostrata sperimentalmente.", "Se confermata, questa scoperta potr\u00e0 dunque favorire lo sviluppo di sistemi igienizzanti per superfici e in ambienti chiusi.", "Le radiazioni Uv-c sono anche emesse naturalmente dal Sole, ma non arrivano sulla Terra per via del filtro effettuato dall\u2019atmosfera.", "Non \u00e8 corretto, dunque, dire che \u00abi raggi del sole disattivano il virus\u00bb (affermazione molto circolata nei giorni scorsi sui social network), ma stiamo parlando di radiazioni emesse artificialmente e testate sulle sole superfici esterne, in ambienti chiusi."], "category": "Notizia Vera", "publish_date": "2020-07-17", "tags": ["#verabot", "coronavirus sars-cov-2", "covid-19", "lampada uv", "peer review", "raggi uv", "sars-cov-2", "sole", "ultravioletti"], "links": ["https://bit.ly/Form-Sito", "https://www.corriere.it/salute/20_luglio_16/caldo-raggi-solari-sono-grado-abbattere-carica-virus-domande-risposte-b3454c1e-c73e-11ea-a0f9-db06e95bcc12_preview.shtml?reason=unauthenticated&cat=1&cid=qhRjhzr2&pids=FR&credits=1&origin=https%3A%2F%2Fwww.corriere.it%2Fsalute%2F20_luglio_16%2Fcaldo-raggi-solari-sono-grado-abbattere-carica-virus-domande-risposte-b3454c1e-c73e-11ea-a0f9-db06e95bcc12.shtml", "https://www.agi.it/scienza/news/2020-07-16/raggi-uv-uccidono-coronavirus-pochi-secondi-9173168/", "https://www.adnkronos.com/salute/medicina/2020/07/16/coronavirus-scienziati-italiani-dal-sole-alle-lampade-cosi-raggi-uccidono-pochi-secondi_4l7bNEFQserESnVtwis7gM.html", "https://www.agi.it/scienza/news/2020-07-16/raggi-uv-uccidono-coronavirus-pochi-secondi-9173168/", "https://www.medrxiv.org/content/10.1101/2020.06.05.20123463v2?fbclid=IwAR0P16-o4VnpYPv4NrfabVCGcKFDXbwLGFYuPcif-wVkFSzyNPjqIDEIR44", "https://www.biorxiv.org/", "http://www.treccani.it/vocabolario/peer-review/", "https://www.microbiologiaitalia.it/batteriologia/uccidere-i-microrganismi-con-lampade-uv-c/", "http://www.danireef.com/2019/07/29/a-cosa-serve-realmente-la-lampada-uv-in-acquario/", "https://www.enea.it/it/seguici/img-1/paroleenergia/graficoirradianzasolare.jpg", "https://twitter.com/CesareSacchetti/status/1283700141598408705"]}
{"url": "https://facta.news/notizia-falsa/2020/07/20/il-video-pubblicato-dallex-consigliere-leghista-barbagallo-non-mostra-dei-migranti-in-viaggio-verso-litalia/", "title": "Il video pubblicato dall\u2019ex consigliere leghista Barbagallo non mostra dei migranti in viaggio verso l\u2019Italia", "content": ["Luned\u00ec 20 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un video , pubblicato il 18 luglio su Facebook dall\u2019ex consigliere comunale della Lega a Giarre (Catania) Giovanni Barbagallo, che ritrae una folla in movimento, con bagagli ed effetti personali, mentre intona dei canti in una lingua non decifrabile.", "Il video \u00e8 stato pubblicato con la didascalia \u00abBellanova stiamo arrivando\u2026 Povera Italia!\u00bb, intendendo dunque che le persone ritratte nel video potessero essere dei migranti in viaggio verso l\u2019Italia.", "Si tratta di una notizia falsa.", "Il video originale \u00e8 stato pubblicato su Twitter il 20 aprile 2020 da Federico Soda , capo-missione in Libia per l\u2019Organizzazione internazionale per le migrazioni (Oim), che spiegava come il filmato ritraesse \u00abcentinaia di lavoratori migranti tunisini rimasti bloccati per settimane al confine tra Tunisia e Libia\u00bb e che erano finalmente riusciti a forzare il blocco e tornare a casa.", "La notizia trova conferma nelle parole dal ministro dell\u2019interno tunisino Hichem Mechichi , che il 21 aprile ha per\u00f2 parzialmente smentito la ricostruzione di Soda parlando di \u00abpersone lasciate passare dalle autorit\u00e0\u00bb e non di un blocco forzato e confermando per\u00f2 che gli individui ritratti nel video sono \u00ab652 persone tunisine di ritorno dalla Libia\u00bb."], "category": "Notizia Falsa", "publish_date": "2020-07-20", "tags": ["giovanni barbagallo", "libia", "migranti", "tunisia"], "links": ["https://www.facebook.com/BarbagalloG.92/posts/2964355397023795", "http://www.comune.giarre.ct.it/il_comune/barbagallo_giovanni.aspx", "https://twitter.com/fedsoda/status/1252290713041154048?s=20", "https://libya.iom.int/chief-mission-federico-soda", "https://www.aljazeera.com/news/2020/04/hundreds-tunisians-stranded-libya-cross-border-200421182123502.html", "http://www.interieur.gov.tn/fr/article/curriculum-vitae-du-ministre"]}
{"url": "https://facta.news/notizia-falsa/2020/07/20/no-a-denver-non-ce-un-murales-del-1994-che-mostra-dei-bambini-indossare-le-mascherine/", "title": "No, a Denver non c\u2019\u00e8 un murales del 1994 che mostra dei bambini indossare le mascherine", "content": ["Il 10 luglio su Facebook \u00e8 stata pubblicata l\u2019immagine di un dipinto che raffigura i volti di numerosi giovani di ambo i sessi.", "Ognuno di loro indossa una mascherina dipinta con i colori delle bandiere nazionali dei diversi Paesi del mondo.", "Stando a quanto riportato da un testo presente all\u2019interno dell\u2019immagine, l\u2019immagine mostrerebbe \u00abil murale dell\u2019aeroporto di Denver dipinto nel 1994\u00bb.", "Il testo prosegue, poi, con un interrogativo: \u00abNon \u00e8 strano, quanto pianificano in anticipo queste cose?\u00bb.", "Il riferimento, vista anche la presenza delle mascherine, \u00e8 alla teoria del complotto secondo cui la pandemia di Covid-19 sarebbe stata progettata e organizzata gi\u00e0 da tempo.", "Questa notizia \u00e8 falsa.", "Andiamo con ordine.", "Nell\u2019aeroporto di Denver in Colorado (Stati Uniti d\u2019America) non esiste un simile murales, come confermato da Alex Renteria, portavoce dell\u2019aeroporto, ai colleghi fact-checker di Politifact .", "All\u2019interno della struttura \u00e8 per\u00f2 presente un altro murales, realizzato nel 1994 e intitolato Children of the World Dream of Peace ; il murales rappresenta tutti i bambini del mondo (in questo caso per\u00f2 nessuno di loro indossa una mascherina sul viso) uniti per un pianeta senza violenza, come si pu\u00f2 verificare qui .", "Passiamo ora all\u2019immagine oggetto della nostra analisi.", "Come hanno ricostruito diversi siti di fact-checking ( qui , qui , qui e qui ), si tratta di un quadro reale intitolato Maskcommunication , attribuito all\u2019artista filippino CJ Trinidad e pubblicato da quest\u2019ultimo sulla sua pagina Facebook lo scorso 25 febbraio.", "A fine giugno, inoltre, CJ Trinidad ha pubblicato una foto sul suo profilo Instagram in cui ha mostrato le fasi della creazione del quadro.", "In rete, per\u00f2, si trova anche una differente attribuzione di questa opera.", "L\u2019immagine del quadro si trovava infatti ( ora non pi\u00f9 online , ma qui si pu\u00f2 vedere una copia cache) anche sul sito dell\u2019Indian Council for Cultural Relations (Iccr), nella sezione dedicata ad un concorso artistico a tema coronavirus.", "Secondo quanto riportato dall\u2019Iccr, l\u2019autore del quadro si chiamerebbe Neha Kumari e l\u2019opera sarebbe stata presentata nel 1995.", "Come hanno spiegato per\u00f2 i colleghi fact-checker di Check Your Fact si tratterebbe di un errore, perch\u00e9, secondo le regole del concorso , le opere per essere accettate dovevano essere presentate dal 2 aprile 2020 al 1 maggio 2020.", "Infine, nell\u2019immagine del quadro pubblicata dall\u2019artista filippino CJ Trinidad si vede la sua firma sul dipinto in basso a destra.", "La foto che compariva sul sito dell\u2019Iccr era invece stata tagliata nella parte inferiore in modo tale che non fosse pi\u00f9 visibile l\u2019area occupata dalla firma."], "category": "Notizia Falsa", "publish_date": "2020-07-20", "tags": ["#verabot", "covid-19", "denver", "mascherina", "nuovo coronavirus sars-cov-2"], "links": ["https://www.facebook.com/photo.php?fbid=10220232308911093&set=a.1171463499943&type=3&theater", "https://www.politifact.com/factchecks/2020/jul/01/viral-image/painting-people-around-world-wearing-masks-2020-no/", "https://denverpublicart.org/public-arts/children-of-the-world-dream-of-peace/", "https://www.politifact.com/factchecks/2020/jul/01/viral-image/painting-people-around-world-wearing-masks-2020-no/", "https://www.factcheck.org/2020/06/painting-of-children-in-masks-isnt-a-1994-airport-mural/", "https://www.snopes.com/fact-check/denver-airport-masked/", "https://checkyourfact.com/2020/07/06/fact-check-denver-international-airport-mural-face-masks-painted-1994/?fbclid=IwAR3t5ThfWIDY-h3ooRK8vJY017OnQxujyjBFAav8sDSQoBGwB0b8rWDOFMs", "https://www.instagram.com/p/CB9tdqkDE9f/", "https://iccr4art.com/gallery-detail.php?id=3302&__cf_chl_jschl_tk__=ac3b3dba9add4e188b2c3470a512edffb920f71f-1593232243-0-AXlPoHOwyOaFgyV9bCmMBJbdBgIhjFY-0nptA-Posv3GaOc72cLGPihsVJmeY_p7aDzHY-W-q-tZYzPhEdNvhIyrYFgx8RoBb0U7TLW1gRR1PJnWIfyMk1Pw1YHsgS0qdRRXCcFdS1YRFOzIX5ay7z0BaXSgpdQXPlNZ8SzX3xe1oAV_7B1b_2DMembpQL8hPy1hm7kIC_fHj8i2vjwO829sFWk4N3F0hluWUowz-Zv32eGnINs70HO7FWm6sryZjFDzGpnArECayAOsQe3cHXEPnLxwoNY7hUUrWED9zdAlbnS9Q00iP-TCkDaXDGasxw", "https://archive.fo/N9yXh", "https://checkyourfact.com/2020/07/06/fact-check-denver-international-airport-mural-face-masks-painted-1994/?fbclid=IwAR3t5ThfWIDY-h3ooRK8vJY017OnQxujyjBFAav8sDSQoBGwB0b8rWDOFMs", "https://www.iccr.gov.in/flashnews/art-competition-%E2%80%9Cunited-against-corona-express-through-art%E2%80%9D-guidelines-participants", "https://www.facebook.com/chistianjoy/posts/2970512692968732", "https://archive.fo/N9yXh"]}
{"url": "https://facta.news/fuori-contesto/2020/07/20/la-foto-di-una-macchina-precipitata-su-una-scogliera-e-del-2017-e-non-e-stata-scattata-in-sardegna/", "title": "La foto di una macchina precipitata su una scogliera \u00e8 del 2017 e non \u00e8 stata scattata in Sardegna", "content": ["Il 18 luglio 2020 \u00e8 stata pubblicata su Facebook una foto che mostra una macchina sopra a degli scogli in riva al mare.", "L\u2019immagine \u00e8 accompagnata da un commento scritto da chi ha pubblicato il contenuto in cui si sostiene che la scena si sarebbe verificata sulla spiaggia di Las Tronas , in Sardegna.", "Questo contenuto \u00e8 fuorviante e veicola una notizia falsa.", "La foto \u00e8 reale, ma non mostra una scena verificatesi in Sardegna a luglio 2020 Lo scatto risale al 31 agosto 2017 e mostra una macchina precipitata sulla scogliera a Manfredonia (Puglia), come si pu\u00f2 verificare qui e qui ."], "category": "Fuori Contesto", "publish_date": "2020-07-20", "tags": ["automobile", "las tronas", "puglia", "sardegna"], "links": ["https://www.facebook.com/photo.php?fbid=3148312621895432&set=a.167089340017790&type=3&theater", "https://www.sardegnaturismo.it/it/esplora/las-tronas", "https://www.foggiatoday.it/cronaca/auto-scogli-manfredonia-immagini.html?_gl=1*kzbz03*_ga*c2lxdzdOb2E5a045SjBYeUxTOERrZ2VHSk56NVItbEE3WDY0ZmgtWHdhZU1rcHFtYmJsLUhxX3lqWmxWRWxPaA&fbclid=IwAR33jaHvNsRtwmVeRA9JVIwT0_u8s-ExAuPrC9rchN73oN8tl74XQJ2mEvM", "https://www.statoquotidiano.it/31/08/2017/manfredonia-auto-finisce-sugli-scogli-zona-acqua-cristo/568695/"]}
{"url": "https://facta.news/notizia-falsa/2020/07/24/il-tweet-in-cui-giorgia-meloni-definisce-una-montatura-giudiziaria-larresto-di-alcuni-carabinieri-a-piacenza-e-un-falso/", "title": "Il tweet in cui Giorgia Meloni definisce \u00abuna montatura giudiziaria\u00bb l\u2019arresto di alcuni Carabinieri a Piacenza \u00e8 un falso", "content": ["Gioved\u00ec 23 luglio la redazione di Facta ha ricevuto una segnalazione via WhatsApp che chiedeva di verificare l\u2019esistenza di un tweet, pubblicato il 22 luglio su Facebook e attribuito a Giorgia Meloni, nel quale la leader di Fratelli d\u2019Italia definirebbe \u00abuna montatura giudiziaria\u00bb l\u2019arresto dei 7 Carabinieri a Piacenza, con accuse che spaziano dalla tortura allo spaccio di droga.", "\u00abComplimenti all\u2019Arma dei Carabinieri per aver chiuso quel covo di violenti a Piacenza\u00bb si legge nel presunto tweet attribuito a Meloni, \u00abSolidariet\u00e0 ai Carabinieri che per un\u2019assurda montatura giudiziaria sono stati arrestati quest\u2019oggi a Piacenza.", "Sempre al vostro fianco, sicuri della vostra innocenza\u00bb.", "Il tweet riporta la data del 22 luglio 2020, alle ore 12.15.", "Si tratta di una notizia falsa.", "Immagine pubblicata su Facebook il 22 luglio 2020 \u2013 Immagine modificata Come \u00e8 possibile verificare controllando l\u2019account Twitter ufficiale di Giorgia Meloni , infatti, il messaggio in questione non \u00e8 mai stato pubblicato.", "Scorrendo fino alle ore 12.15 del 22 luglio (orario riportato nello screenshot oggetto di verifica) troviamo invece un tweet dedicato al Recovery Fund, il fondo di ripresa varato dall\u2019Unione europea per rispondere all\u2019emergenza causata dalla Covid-19.", "Questo tweet \u00e8 stato utilizzato come base per il falso screenshot.", "Il vero tweet pubblicato da Giorgia Meloni alle 12.15 del 22 luglio 2020 Il caso dei Carabinieri di Piacenza \u00e8 stato reso pubblico mercoled\u00ec 22 luglio, quando per la prima volta in Italia un\u2019intera caserma dei Carabinieri \u00e8 stata posta sotto sequestro, con accuse di traffico e spaccio di stupefacenti, ricettazione, estorsione, arresto illegale, tortura, lesioni personali, peculato, abuso d\u2019ufficio e falso ideologico.", "Giorgia Meloni non ha ad oggi [venerd\u00ec 24 luglio 2020 ndr] pubblicato post sui social relativi alla vicenda, ma ha comunque commentato pubblicamente il caso, dichiarando alle agenzie di stampa che \u00abchi sbaglia paga e se chi sbaglia indossa una divisa, rappresenta lo Stato e ha il dovere di difendere i cittadini dovrebbe pagare il doppio\u00bb, ma che ha trovato tuttavia \u00abincomprensibile\u00bb il sequestro di un\u2019intera caserma."], "category": "Notizia Falsa", "publish_date": "2020-07-24", "tags": ["carabinieri", "giorgia meloni", "piacenza", "twitter"], "links": ["https://www.facebook.com/sergio.crocco/posts/10224027898507586", "https://www.fratelli-italia.it/teams/giorgia-meloni/", "https://www.ansa.it/emiliaromagna/notizie/2020/07/22/sequestrata-caserma-e-arrestati-carabinieri-a-piacenza_28e4d003-0249-4ac0-a76f-71bf8506f7cd.html", "https://twitter.com/GiorgiaMeloni", "https://twitter.com/GiorgiaMeloni/status/1285881075227648000", "https://ec.europa.eu/info/live-work-travel-eu/health/coronavirus-response/recovery-plan-europe_it", "https://www.ilpost.it/2020/07/23/carabinieri-arrestati-piacenza/", "https://extranet.carabinieri.it/v2015/?uid=3960C0DFECCA53F9248A&chid=FSL7OQP3", "https://www.agenzianova.com/a/0/3036251/2020-07-22/piacenza-meloni-su-carabinieri-arrestati-chi-sbaglia-paga-ma-incomprensibile-sequestro-caserma"]}
{"url": "https://facta.news/fuori-contesto/2020/07/24/il-video-con-i-due-ragazzini-al-supermercato-che-consumano-bevande-senza-pagare-non-e-stato-girato-in-italia-e-nemmeno-in-europa/", "title": "Il video con i due ragazzini al supermercato che consumano bevande senza pagare non \u00e8 stato girato in Italia (e nemmeno in Europa)", "content": ["Venerd\u00ec 24 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un video pubblicato il 17 luglio 2020 su Facebook, che mostra due ragazzini di probabile origine africana in un supermercato mentre consumano alcune bevande senza pagare.", "Il video \u00e8 stato pubblicato con la didascalia \u00abi nostri nuovi amici che portano cultura\u00bb, sottintendendo dunque che si tratti di due migranti sorpresi a taccheggiare all\u2019interno di un supermercato italiano.", "Si tratta di un contenuto fuorviante che veicola una notizia falsa.", "Andiamo con ordine.", "Come verificato dai colleghi fact-checker spagnoli di Maldita per il sito web El Diario , lo stesso filmato \u00e8 circolato sui social network in lingua spagnola, diffuso dall\u2019account Twitter di Alberto Tarradas Paneque, esponente politico del partito di estrema destra Vox.", "Paneque aveva pubblicato il video il 27 febbraio 2020, parlando ironicamente di \u00abnuovi catalani totalmente integrati\u00bb che \u00ablavorano per pagare le pensioni ai nostri anziani\u00bb.", "Oltre che in Italia e in Spagna, il video \u00e8 circolato anche in Slovacchia ed Estonia , localizzato di volta in volta nella nazione da cui proveniva il tweet.", "Come spiega ancora Maldita , il video \u00e8 stato condiviso anche dall\u2019attivista irlandese di estrema destra ed ex-giornalista Gemma O\u00b4Doherty e dalla politica olandese Elly Broere, esponente del partito di estrema destra Partij Voor de Vrijheid (Pvv) di Geert Wilders.", "In entrambi i casi il video \u00e8 stato presentato come girato in Italia, prima di essere rimosso dai rispettivi profili.", "Ma da dove arriva il filmato oggetto di verifica?", "Per rispondere alla domanda ci viene ancora una volta in aiuto Maldita , che ha notato all\u2019interno del video un cartello con la scritta \u00abJus\u00bb (traduzione francese di \u00absucco\u00bb) per segnalare il reparto dove viene girato il filmato.", "Facendo una ricerca per immagini, inoltre, Maldita ha scoperto che il video originale \u00e8 stato pubblicato su Ivoiriens D\u2019abord, una pagina Facebook dedicata agli ivoriani all\u2019estero, accompagnato dalla didascalia \u00abecco cosa succede nei nostri supermercati\u00bb.", "Il video non \u00e8 pi\u00f9 disponibile al link pubblicato da Maldita .", "L\u2019ultimo passaggio della verifica di Maldita ha poi riguardato la marca del succo di frutta consumato dai due ragazzini.", "Si tratta della multinazionale Juver , che ai colleghi ha infine confermato la provenienza delle immagini: \u00abConosciamo il video, il distributore locale ci ha chiamato e ci ha detto che \u00e8 stato registrato in Costa d\u2019Avorio\u00bb.", "Il filmato non mostra, insomma, due migranti e non \u00e8 stato girato n\u00e9 in Italia, n\u00e9 pi\u00f9 in generale in Europa.", "Le immagini arrivano dalla Costa d\u2019Avorio e immortalano due ragazzini, presumibilmente originari del luogo."], "category": "Fuori Contesto", "publish_date": "2020-07-24", "tags": ["costa avorio", "supermercato", "taccheggio"], "links": ["https://www.facebook.com/domingomelitos/videos/vb.100003179757103/3117638495018778/?type=2&theater", "https://www.eldiario.es/desalambre/inmigracion-italia-espana-costa-marfil_1_1043827.html", "https://archive.li/XCEKI", "https://www.facebook.com/watch/?v=480586915949324", "https://perma.cc/LF6Y-9WUM", "https://perma.cc/HTJ8-Y82N", "https://www.eldiario.es/desalambre/inmigracion-italia-espana-costa-marfil_1_1043827.html", "https://gemmaodoherty.com/", "https://www.pvv-utrecht.nl/fractie/elly-broere", "https://www.facebook.com/Ivoiriensdabordtoujours/videos/748053182355499/UzpfSTE1MDMwMTkyMTY2NjY2NDM6MjIzMTY3MDQxNzEzNDg0OQ/", "https://www.juver.com/"]}
{"url": "https://facta.news/fuori-contesto/2020/07/22/in-india-e-stata-raccomandata-una-profilassi-omeopatica-contro-la-covid-19-ma-non-esiste-alcuna-prova-scientifica-sullefficacia/", "title": "In India \u00e8 stata raccomandata una profilassi omeopatica contro la Covid-19, ma non esiste alcuna prova scientifica sull\u2019efficacia", "content": ["Marted\u00ec 21 luglio la redazione di Facta ha ricevuto una segnalazione via WhatsApp che chiedeva di verificare le informazioni presenti in un articolo pubblicato il 4 luglio 2020 dal blog Appuntamento con l\u2019omeopatia , dal titolo \u00abCovid-19: ecco come la medicina omeopatica riduce la mortalit\u00e0\u00bb.", "L\u2019articolo \u00e8 firmato dal dottor Alberto Magnetti, che com\u2019\u00e8 possibile verificare attraverso una ricerca sul portale della Federazione nazionale degli ordini dei medici chirurghi e degli odontoiatri (Fnomceo) risulta regolarmente iscritto all\u2019albo provinciale dei medici chirurghi di Torino e all\u2019albo speciale degli omeopati.", "Quest\u2019ultimo \u00e8 un sottoelenco istituito da un accordo della Conferenza Stato-Regioni datato 7 febbraio 2013, che introduce albi separati per \u00abmedicine complementari\u00bb come agopuntura, fitoterapia e omeopatia.", "Secondo l\u2019Ordine dei medici, tuttavia, i principi dell\u2019omeopatia sarebbero \u00abcontrari alle leggi della fisica e della chimica\u00bb.", "Torniamo alla segnalazione.", "L\u2019articolo pubblicato dal blog Appuntamento con l\u2019omeopatia non spiega in che modo la medicina omeopatica avrebbe ridotto la mortalit\u00e0 da Covid-19 \u2013 come invece riportato nel titolo \u2013 ma cita il caso della regione indiana del Kerala , nel sud del Paese, che secondo Magnetti vanterebbe \u00abuna mortalit\u00e0 per la Covid-19 incredibilmente bassa (20 o 30 morti in tutto su 35 milioni di abitanti)\u00bb grazie a \u00abnotizie chiare, istruzioni precise, responsabilizzazione della popolazione e utilizzo delle medicine tradizionali\u00bb, ma soprattutto per via di una \u00abprofilassi di omeopatia\u00bb somministrata a \u00abdue terzi della popolazione\u00bb.", "L\u2019articolo non riporta alcuna fonte a sostegno di questa affermazione.", "Si tratta di una notizia fuorviante e scientificamente priva di fondamento.", "Andiamo con ordine.", "L\u2019omeopatia \u00e8 un tipo di medicina alternativa nata in Europa a inizio Ottocento su impulso delle opere del medico tedesco Samuel Hahnemann, che, come riportato dall\u2019Organizzazione mondiale della sanit\u00e0 in un approfondimento sul tema stilato nel 2009, utilizza preparati a base di minerali, erbe e animali, diluendo tali materiali in soluzioni idroalcoliche e cio\u00e8 soluzioni acquose contenenti alcol.", "Tale pratica non \u00e8 considerata una cura dall\u2019Organizzazione mondiale della sanit\u00e0 e secondo l\u2019Istituto superiore di sanit\u00e0 \u00abnon vi \u00e8 alcuna prova scientifica sul principio fondante dell\u2019omeopatia n\u00e9 sulla possibilit\u00e0 di trasformare sostanze in medicine diluendole e scuotendole in acqua\u00bb.", "Chiarite le posizioni della scienza ufficiale sul tema, passiamo a quanto sta accadendo in India.", "Come mostrano le statistiche ufficiali aggiornate dal governo regionale del Kerala, la Covid-19 ha effettivamente colpito una porzione limitata della popolazione, con 14mila casi totali (dal 30 gennaio, data del primo caso di Covid-19 registrato, al 22 luglio) e 44 decessi.", "Il 4 luglio, data in cui \u00e8 stato pubblicato l\u2019articolo oggetto di verifica, i decessi erano 25, come correttamente sostenuto da Magnetti.", "Nelle regioni circostanti la Covid-19 ha registrato un tasso di propagazione e letalit\u00e0 decisamente superiori, con la regione del Tamil Nadu (confinante a est con il Kerala) che conta ad oggi [22 luglio 2020 ndr] 180mila casi e 2.600 morti, mentre il Karnataka (confine nord) ha dovuto gestire 71mila casi e poco pi\u00f9 di 1.400 decessi.", "Quanto alla profilassi omeopatica \u2013 ovvero una procedura medica attuata a scopo preventivo \u2013 non esistono dati ufficiali circa il numero di persone cui \u00e8 stata somministrata all\u2019interno della regione del Kerala e l\u2019articolo oggetto di verifica non fornisce particolari specifiche sul tema.", "Sappiamo per\u00f2 che la sua applicazione \u00e8 prevista dalle linee guida ufficiali per la lotta alla Covid-19 pubblicate dall\u2019Ayush , il ministero nazionale indiano dell\u2019Ayurveda, Yoga e Naturopatia, Unani, Siddha e Omeopatia.", "Secondo le linee guida del ministero \u2013 emanate in tutta la nazione \u2013 i sintomi \u00ableggeri\u00bb (non viene specificato quali siano) della Covid-19 possono essere curati attraverso l\u2019ingestione di diversi rimedi omeopatici, tra i quali l\u2019 arsenicum album (ottenuto dall\u2019arrostimento dell\u2019arseniopirite, un minerale particolarmente diffuso anche in Italia), la bryonia alba , il gelsomino giallo , la belladonna e il canforo .", "Di parere simile anche le pi\u00f9 alte cariche politiche del Paese.", "In una dichiarazione ufficiale emanata il 29 gennaio 2020 dall\u2019ufficio del primo ministro indiano Narendra Modi si parla delle misure di prevenzione da attuare contro la Covid-19 (e, quindi, non di un\u2019attenzione ai soli sintomi \u00ableggeri\u00bb) e si consiglia di assumere arsenicum album 30 (la cifra indica il numero di diluizioni cui \u00e8 sottoposta la sostanza iniziale) \u00aba stomaco vuoto per tre giorni\u00bb da ripetere a distanza di un mese.", "Anche questa indicazione, come riportato dal documento del primo ministro, \u00e8 un consiglio del ministero dell\u2019Ayush.", "Dunque, se non ci \u00e8 dato sapere il numero di persone che si sono sottoposte alla profilassi omeopatica, sappiamo per\u00f2 che le indicazioni sono state fornite a livello nazionale e recepite dal governo regionale del Kerala attraverso il dipartimento di Omeopatia , organo regionale che si occupa di regolamentare e organizzare le cure omeopatiche nella regione.", "Precisiamo infine che non \u00e8 stato dimostrato alcun nesso di causalit\u00e0 tra l\u2019approccio volto alla prevenzione omeopatica e il basso numero di vittime per Covid-19 nella regione e, come verificato dai colleghi fact-checker indiani di Alt News , nessuna ricerca scientifica ha oggi dimostrato gli effetti positivi dell\u2019arsenicum album 30 su pazienti affetti dalla malattia da coronavirus Sars-Cov-2.", "In conclusione, ricordiamo che secondo l\u2019Organizzazione mondiale della sanit\u00e0 non esistono ad oggi rimedi in grado di prevenire la Covid-19, medici o omeopatici.", "Photo credits: Mr Madawc Williams il 07.06.2020 \u2013 Flickr \u2013 Copyright"], "category": "Fuori Contesto", "publish_date": "2020-07-22", "tags": ["#verabot", "covid-19", "efficacia", "india", "nuovo coronavirus sars-cov-2", "omeopatia", "oms", "organizzazione mondiale della sanit\u00e0"], "links": ["https://donotlink.it/p2qeK", "https://portale.fnomceo.it/cerca-prof/index.php", "https://portale.fnomceo.it/wp-content/uploads/import/201801/127314_accordo-sulla-formazione-dei-medici-chirurghi-e-odontoiatri-che-esercitano-mc.pdf", "https://www.medicalfacts.it/2019/10/07/ordine-medici-omeopatia/", "https://kerala.gov.in/", "https://www.who.int/medicines/areas/traditional/Homeopathy.pdf#page=8", "http://news.bbc.co.uk/2/hi/health/8211925.stm", "https://www.issalute.it/index.php/la-salute-dalla-a-alla-z-menu/o/omeopatia", "https://dashboard.kerala.gov.in/", "http://covidindiaupdates.in/", "http://covidindiaupdates.in/", "http://www.treccani.it/enciclopedia/profilassi/", "https://www.ayush.gov.in/docs/homeopathy-guidelines.pdf", "https://www.ayush.gov.in/", "https://www.libriomeopatia.it/articoli/arsenicum_album.php", "https://www.libriomeopatia.it/articoli/bryonia_alba.php", "https://www.libriomeopatia.it/articoli/gelsemium_sempervirens.php", "https://www.libriomeopatia.it/articoli/belladonna.php", "https://www.omeopatiablog.it/canfora-camphora-rimedi/", "https://pib.gov.in/PressReleasePage.aspx?PRID=1600895", "https://www.narendramodi.in/categories/biography", "https://www.facebook.com/keralahomeopathy/posts/1062608404134029", "http://homoeopathy.kerala.gov.in/", "http://homoeopathy.kerala.gov.in/vision-mission/", "https://www.altnews.in/no-homeopathic-drug-arsenicum-album-30-cannot-prevent-coronavirus-infection-as-claimed-by-ayush-ministry/", "https://www.who.int/images/default-source/health-topics/coronavirus/myth-busters/web-mythbusters/3d5be4101d62b4f6bb891c9d0c65aff78.tmb-1920v.png"]}
{"url": "https://facta.news/notizia-falsa/2020/07/23/il-concorso-che-promette-un-buono-coop-di-500-euro-ai-nati-tra-il-1960-e-il-1965-e-un-falso/", "title": "Il concorso che promette un buono Coop di 500 euro ai \u00abnati tra il 1960 e il 1965\u00bb \u00e8 un falso", "content": ["Gioved\u00ec 23 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un post pubblicato il 4 luglio 2020 su Facebook dalla pagina Italiano News (44 like e nessun altro contenuto pubblicato o condiviso prima del post segnalatoci), che annuncia un concorso per \u00abricevere un buono regalo del valore di 500\u20ac per fare la spesa al Coop\u00bb dedicato ai \u00abnati tra il 1960 e il 1965\u00bb.", "Il post si conclude con la frase \u00abClicca sull\u2019immagine per partecipare\u00bb.", "L\u2019immagine in questione \u00e8 in realt\u00e0 un link, che conduce al sito web thaweducation.com (vi invitiamo a non cliccarci, non trattandosi del sito web ufficiale Coop), apparentemente dedicato ad \u00abaffari e coupon\u00bb provenienti da supermercati italiani, ma utilizzato in realt\u00e0 per aggregare dati personali degli utenti (come specificato nella sezione del sito Privacy Policy ).", "Nel sito in questione non si fa inoltre alcun riferimento a presunti concorsi per vincere buoni Coop e nessuna notizia viene fornita a riguardo sul sito ufficiale della nota catena di supermercati.", "Si tratta, quindi, di una notizia falsa.", "La redazione di Facta non \u00e8 nuova a casi simili e ha verificato nelle scorse settimane numerosi esempi di disinformazione relativa a presunti buoni offerti dai supermercati ( qui , qui e qui , ad esempio), compreso un caso molto simile in cui era coinvolta Coop e si promettevano buoni sconto del valore di 500 euro ai nati \u00abtra il 1985 e il 1990\u00bb."], "category": "Notizia Falsa", "publish_date": "2020-07-23", "tags": ["alimentari", "buoni sconto", "buoni spesa", "coop"], "links": ["https://www.facebook.com/112127217229638/posts/112152283893798/", "https://thaweducation.com/jul/privacy.html", "https://www.e-coop.it/punti-vendita", "https://facta.news/notizia-falsa/2020/06/01/no-lidl-non-sta-regalando-buoni-spesa-per-un-valore-di-180-euro/", "https://facta.news/notizia-falsa/2020/06/08/no-conad-non-sta-distribuendo-buoni-spesa-gratuiti-dal-valore-di-1-000-euro/", "https://facta.news/notizia-falsa/2020/04/15/no-esselunga-non-ha-annunciato-che-regalera-a-tutti-un-coupon-di-500e/", "https://facta.news/notizia-falsa/2020/06/12/no-coop-non-sta-distribuendo-buoni-regalo-da-500e-ai-nati-tra-il-1985-e-il-1990/"]}
{"url": "https://facta.news/fuori-contesto/2020/07/20/questa-foto-di-conte-merkel-e-macron-mentre-bevono-un-drink-e-reale-ma-non-centra-con-la-covid-19/", "title": "Questa foto di Conte, Merkel e Macron mentre bevono un drink \u00e8 reale, ma non c\u2019entra con la Covid-19", "content": ["Il 19 luglio 2020 su Facebook \u00e8 stata pubblicata una foto che mostra il presidente del Consiglio Giuseppe Conte, la cancelliera tedesca Angela Merkel e il presidente della Repubblica francese Emmanuel Macron seduti attorno ad un tavolo mentre bevono delle bevande e chiacchierano insieme ad altre persone.", "Lo scatto \u00e8 accompagnato da un commento scritto da chi ha pubblicato il contenuto in cui si sostiene che la scena si sarebbe verificata durante la pandemia da Covid-19.", "Si legge: \u00abse il virus \u00e8 cos\u00ec mortale perch\u00e9 non usano ne mascherine ne distanziamento ?", "Forse perch\u00e9 sono consapevoli che alla fin fine non \u00e8 poi cos\u00ec distruttivo come ce lo raccontano loro.", "Gente sveglia !!!", "In una reale pantemie questo assembramento li porterebbe alla morte\u00bb.", "Questo contenuto \u00e8 fuorviante e veicola una notizia falsa.", "La foto \u00e8 vera, ma non mostra Conte, Merkel e Macron intorno a un tavolo con altre persone durante la pandemia di Covid-19.", "L\u2019immagine infatti \u00e8 stata pubblicata originariamente dal presidente del Consiglio il 19 ottobre 2018 e mostra un incontro in un albergo in centro a Bruxelles, avvenuto dopo una cena durante il vertice Asia Europa (ASEM) di due anni fa ."], "category": "Fuori Contesto", "publish_date": "2020-07-20", "tags": ["#verabot", "angela merkel", "covid-19", "emmanuel macron", "giuseppe conte", "nuovo coronavirus sars-cov-2"], "links": ["https://www.facebook.com/photo.php?fbid=946926969065498&set=a.218014938623375&type=3&theater", "https://europa.today.it/attualita/alla-fine-anche-conte-va-al-pub-con-merkel-e-macron.html", "https://www.consilium.europa.eu/it/meetings/international-summit/2018/10/18-19/"]}
{"url": "https://facta.news/notizia-vecchia/2020/07/22/la-notizia-de-leclissi-totale-piu-lunga-del-secolo-si-riferisce-ad-un-evento-accaduto-nel-2018/", "title": "La notizia de \u00abl\u2019eclissi totale pi\u00f9 lunga del secolo\u00bb si riferisce ad un evento accaduto nel 2018", "content": ["Mercoled\u00ec 22 luglio la redazione di Facta ha ricevuto una segnalazione via WhatsApp che chiedeva di verificare le informazioni presenti in un post pubblicato il 7 luglio su Facebook, secondo cui il prossimo 27 e 28 luglio 2020 la Terra rester\u00e0 \u00abal buio per 103 minuti\u00bb come conseguenza de \u00abla Luna di sangue\u00bb, ovvero \u00abl\u2019eclissi totale pi\u00f9 lunga del secolo\u00bb.", "\u00abL\u2019evento durer\u00e0 1 ora e 43 minuti\u00bb si legge ancora nel post, \u00abin Italia l\u2019orario di osservazione va dalle 19:14 del 27 luglio alle 01:28 del 28 luglio\u00bb.", "Questa notizia risale in realt\u00e0 al 2018 ed \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il testo segnalato \u00e8 infatti originariamente comparso in un articolo pubblicato dalla testata Tiscali News il 28 giugno 2018 in riferimento all\u2019eclissi totale di luna, l\u2019evento ottico-astronomico che si registra quando la Luna entra nel cono d\u2019ombra della Terra.", "Le immagini dell\u2019avvenimento sono state registrate dalla Nasa in tutto il mondo e riprese da numerose testate internazionali ( qui e qui , ad esempio).", "Il colore rosso della Luna, da cui deriva il nome \u00abLuna di sangue\u00bb, correttamente riportato nel post, \u00e8 dovuto alla luce solare che irradia il satellite e che grazie al fenomeno della rifrazione le dona un colore rossastro.", "L\u2019eclissi lunare del 27 luglio 2018, della durata complessiva di 1 ora e 43 minuti, \u00e8 destinata a rimanere la pi\u00f9 lunga del secolo in corso, appena 4 minuti pi\u00f9 breve rispetto all\u2019eclissi lunare pi\u00f9 lunga della storia, registrata il 16 luglio del 2000 (anno considerato dagli scienziati l\u2019ultimo anno del secolo scorso)."], "category": "Notizia Vecchia", "publish_date": "2020-07-22", "tags": ["eclissi", "eclissi lunare", "luna", "luna di sangue", "luna rossa"], "links": ["https://www.facebook.com/photo.php?fbid=3072108156243082&set=basw.AbqmeT0m1rF4FpbpttdvMZ89nZ4glO1w_6LOLE5N3JFRQV2jETPFxHUk0wg_HR4RjuUpvjRBBMn28LoD8UCJHnWBmfdoMe-9XKiel7w-COfHNxUrLM578qf-78MNF8Ldoxs58e4aNadfHmrITsmW7pZWrKoP5CKwNK3vMifZ8DwYYHqx5VqVuKoFdum4jxHgBL_BVlzItogbrrcrOWkcCKVwS2iJfxP55hrCHFk7EbzCvQ.10208161901523260.3072108156243082.10219096336580951.10219212419515279.3212609782118745.2540801269564134.10220657246553571.3221249734598986.130683685350402&type=1&opaqueCursor=AbpknilgI9Quk6uswyIos4XMooJuv4_MaYRQxdQwxVQKZKSryaqVyKIIzrWpJghJ5TvuV8XUsuhaRRzY-fOfVegqcl6JISWkgoRXEkhwYq11tCja7NkA1dEFZgqreOWtIf6M_mIcC8OFQs_sAQl0t30AHMmkCDBALGn9zHzgoAodEPz0Q45O1tRuSBau9FSU5_mEux_jvJZeZs7j-gGoS62e20_X4G07CMpKnpOHnOerWFXjwe9R6pfZF9H9h_XbhOysWEXARY-PHZ4eQndaIx1Pj089-F5U1PyqBQhviq2Y5yr5TMhRt2dkeIzOv-J9SDYqboIuxLGqet5hUcoJIequK9RKQmHqC3QjmodKGRLev8oU8oR9lY_OdF3Gvd9ZsIEWkDxaUCTQ0P0EmDHRxKl1dWrtQ-R5nFfBak24_jNKzSATjSjzbrHQ9JTHwttYhrgVDZlqQPasRf0zBSNsiHwd7ZnTBKR78XvPt7YOFXB9vnlfH9Sjuh8nvveEmCjTT55H5yKrP0i-hIvBapxZjQmhdTBJQIi_07Ltfnaeh6ChVxOsYQcnhLpUmnAH6MkfsRhJXhieOWWZUMTEMx-SIx6nGy1021sVwqFvxP0diBtNkCoYtXUS7oVKF5hJD7y7HYIQcYGhp_TLsiVhFyL4EgXfljgw6RAKRAw0Egl6TnUNlz2HrSv3SE_mxShs3cK1q68CgBlJkyNUIEPVGesNaIb8Z8zVPHXzi5x1rxRrKMZXRE5PJ4YYV6vgDL_AC268B1A&theater", "https://archive.vn/sIvVZ", "https://www.tiscali.it/privacy/notelegali.html", "https://solarsystem.nasa.gov/moons/earths-moon/lunar-phases-and-eclipses/", "https://www.youtube.com/watch?v=jvfKVWaVRpM", "https://www.youtube.com/watch?v=P74cpIxHQxg", "https://www.focus.it/scienza/spazio/a-che-cosa-e-dovuta-leclissi-di-luna-rossa", "https://eclipse.gsfc.nasa.gov/LEplot/LEplot2001/LE2018Jul27T.pdf", "https://www.space.com/41311-total-lunar-eclipse-longest-of-century.html", "https://earthsky.org/sky-archive/centurys-longest-lunar-eclipse-july-27#:~:text=The%20longest%20possible%20total%20lunar,1%20hour%20and%2046.4%20minutes.", "https://www.latimes.com/archives/la-xpm-1988-03-16-vw-835-story.html"]}
{"url": "https://facta.news/notizia-falsa/2020/07/21/no-bill-gates-non-ha-mai-detto-che-700mila-morti-per-il-vaccino-anti-covid-sarebbe-una-cifra-accettabile/", "title": "No, Bill Gates non ha mai detto che \u00ab700mila morti\u00bb per il vaccino anti-Covid sarebbe una cifra \u00abaccettabile\u00bb", "content": ["Luned\u00ec 20 luglio la redazione di Facta ha ricevuto una segnalazione via WhatsApp che chiedeva di verificare le informazioni presenti in un post pubblicato il 17 luglio su Facebook, secondo cui Bill Gates avrebbe previsto \u00ab700 mila morti con il vaccino anti Covid\u00bb, una cifra che lo stesso Gates avrebbe considerato \u00abaccettabile\u00bb.", "Si tratta di una notizia falsa.", "Il riferimento \u00e8 a un\u2019intervista rilasciata il 9 aprile 2020 da Bill Gates all\u2019emittente televisiva americana Cnbc , nella quale l\u2019imprenditore e filantropo americano ha parlato dei tempi di produzione di un possibile vaccino contro la Covid-19, spiegando quali decisioni dovranno essere prese prima del via libera ufficiale.", "Il passaggio contestato compare al minuto 3:00 della clip di 4 minuti pubblicata lo stesso 9 aprile sul canale YouTube ufficiale di Cnbc , quando Gates sostiene che \u00ababbiamo bisogno di un vaccino che funzioni per gli anziani, perch\u00e9 sono la fascia pi\u00f9 a rischio.", "E per farlo funzionare tra gli anziani abbiamo bisogno di rincarare la dose, senza per questo sviluppare effetti collaterali.", "Anche se avessimo un solo caso di effetti collaterali ogni 10mila dosi, vorrebbe dire che ne soffrirebbero circa 700mila persone\u00bb.", "Nel suo discorso ipotetico (e assolutamente non riferito a numeri realistici, dal momento che i possibili vaccini sono ancora in fase sperimentale ) Gates non fa insomma riferimento a \u00ab700mila morti\u00bb, come riportato nel post oggetto di verifica, ma bens\u00ec a 700mila possibili casi di effetti collaterali, che l\u2019Istituto Superiore di Sanit\u00e0 definisce come reazioni tendenzialmente lievi che \u00abincludono reazioni locali come dolore, gonfiore o rossore nel sito di iniezione e reazioni sistemiche come febbre, malessere, dolori muscolari, cefalea, perdita di appetito\u00bb.", "Nel video non si fa inoltre mai riferimento alla possibilit\u00e0 che tale cifra possa essere in qualche modo \u00abaccettabile\u00bb."], "category": "Notizia Falsa", "publish_date": "2020-07-21", "tags": ["#verabot", "bill e melinda foundation", "bill gates", "coronavirus sars-cov-2", "covid-19", "nuovo coronavirus sars-cov-2", "vaccino"], "links": ["https://www.facebook.com/permalink.php?story_fbid=1471765749692281&id=100005766104650", "https://www.youtube.com/watch?v=EjgbMib36do&feature=emb_title", "https://youtu.be/EjgbMib36do?t=180", "https://facta.news/fuori-contesto/2020/05/28/tra-chi-ha-sperimentato-il-vaccino-anti-covid-di-moderna-ci-sono-state-reazioni-avverse-ma-non-e-corretto-parlare-di-catastrofe/", "https://www.epicentro.iss.it/vaccini/ReazioniAvverse"]}
{"url": "https://facta.news/notizia-vera/2020/07/14/si-in-serbia-ci-sono-davvero-state-delle-manifestazioni-dopo-lannuncio-di-un-nuovo-lockdown/", "title": "S\u00ec, in Serbia ci sono davvero state delle manifestazioni dopo l\u2019annuncio di un nuovo lockdown", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Luned\u00ec 13 luglio la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato l\u201911 luglio dal sito web Vox News (finito nella lista di \u00absiti di misinformazione sul Coronavirus\u00bb di NewsGuard ), dal titolo \u00abSerbia, governo impone nuovo lockdown: folla assalta parlamento\u00bb.", "Il corpo dell\u2019articolo non contiene alcuna informazione testuale, ma il link a un video, pubblicato l\u20198 luglio dall\u2019account Twitter @RadioSavana (profilo non riconducibile a una radio, ma dedicato alla pubblicazione di video su fatti di cronaca che nella maggior parte dei casi coinvolgono stranieri) e ora non pi\u00f9 disponibile .", "La notizia contenuta nel titolo dell\u2019articolo di Vox News \u00e8 vera.", "Il riferimento \u00e8 alle manifestazioni anti-governative esplose a Belgrado il 7 luglio 2020, dopo che il presidente Aleksandar Vu\u010di\u0107 aveva convocato una conferenza stampa per annunciare nuove misure restrittive per contenere una rinnovata ondata di contagi e decessi per il coronavirus.", "La situazione sanitaria in Serbia \u00e8 infatti tornata negli ultimi giorni ad essere oltre i livelli di guardia, con 18mila casi confermati e 382 decessi (345 nuovi casi e 12 morti solo nelle ultime 24 ore).", "Secondo quanto riferisce Reuters , le proteste sono giunte fino alle porte del Parlamento serbo dove ci sono stati degli scontri con la polizia che ha risposto utilizzando lacrimogeni ( qui , qui e qui \u00e8 possibile trovare testimonianze video degli scontri pubblicate su Twitter).", "Non esistono cifre ufficiali riguardo il numero di manifestanti coinvolti ( Reuters parla di \u00abdiverse migliaia\u00bb), ma secondo uno dei leader dell\u2019opposizione \u2013 Radomir Lazovic \u2013 la cui intervista alla tv serba N1 Television \u00e8 stata riportata da Reuters \u2013 le proteste sarebbero nate spontaneamente attorno alle ore 22 del 7 luglio.", "Come ha poi riportato Ansa, le manifestazioni sono proseguite ininterrottamente fino a domenica 12 luglio e altre ancora se ne attendono per i prossimi giorni, dopo che la guida delle proteste \u00e8 stata assunta dalle opposizioni di estrema destra che accusano il presidente Vu\u010di\u0107 di sfruttare la pandemia per instaurare un regime autocratico.", "Dopo un primo lockdown (un coprifuoco notturno dalle ore 20 alle 5 del mattino, con divieto totale di lasciare le abitazioni per gli over 65) iniziato il 18 marzo e sospeso a fine maggio in vista delle elezioni che si sono svolte il 21 giugno \u2013 nonostante i casi fossero diminuiti, ma non in misura tale da giustificare il rilassamento del lockdown, secondo l\u2019epidemiologo Zoran Radovanovi\u0107, intervistato da Euronews \u2013 le direttive governative avevano previsto un nuovo coprifuoco per lo scorso fine settimana e il divieto di raduno con pi\u00f9 di 5 persone.", "Le nuove misure sono state vanificate dal protrarsi delle manifestazioni."], "category": "Notizia Vera", "publish_date": "2020-07-14", "tags": ["#verabot", "coronavirus sars-cov-2", "covid-19", "lockdown", "proteste", "sars-cov-2", "serbia"], "links": ["https://bit.ly/Form-Sito", "https://donotlink.it/R5pYo", "https://www.newsguardtech.com/coronavirus-misinformation-tracking-center/", "https://twitter.com/RadioSavana/status/1280856568892993536", "https://www.reuters.com/article/us-health-coronavirus-serbia-protests/demonstrators-storm-serbian-parliament-in-protest-over-lockdown-idUSKBN24835R", "http://www.treccani.it/enciclopedia/aleksandar-vucic", "https://www.expressandstar.com/news/world-news/2020/07/07/serbia-reintroduces-lockdown-after-highest-daily-covid-19-death-toll/", "https://covid19.who.int/region/euro/country/rs", "https://www.reuters.com/article/us-health-coronavirus-serbia-protests/demonstrators-storm-serbian-parliament-in-protest-over-lockdown-idUSKBN24835R", "https://twitter.com/ASB_Breaking/status/1280630994308120578?s=20", "https://twitter.com/ASB_Breaking/status/1280668115857276938?s=20", "https://twitter.com/Jake_Hanrahan/status/1280712331614355457?s=20", "https://betabriefing.com/archive/biographies/3599-radomir-lazovic-one-of-the-leaders-of-the-lets-not-drown-belgrade-initiative", "https://www.ansa.it/sito/notizie/mondo/europa/2020/07/12/serbia-altri-42-arresti-dopo-gli-scontri-a-belgrado_6aad28d6-24b1-4aa1-ab9e-ac41e296a83e.html", "https://www.euractiv.com/section/politics/short_news/belgrade-fallout-from-anti-lockdown-protests/", "https://www.juznevesti.com/Politika/Uvedena-zabrana-kretanje-nocu-starijima-od-65-zabranjen-izlazak.sr.html", "https://www.euronews.com/2020/06/19/serbia-votes-all-you-need-to-know-about-europe-s-first-national-election-since-covid-19-lo", "https://scholar.google.com/citations?user=Puv5BLMAAAAJ&hl=en", "https://www.euronews.com/2020/06/19/serbia-votes-all-you-need-to-know-about-europe-s-first-national-election-since-covid-19-lo", "https://www.aa.com.tr/en/europe/serbia-imposes-weekend-curfew-due-to-coronavirus/1902958"]}
{"url": "https://facta.news/notizia-falsa/2020/07/27/no-in-brasile-gli-ospedali-non-incassano-3-mila-euro-per-ogni-decesso-da-covid-19/", "title": "No, in Brasile gli ospedali non incassano 3.000\u20ac per ogni decesso da Covid-19", "content": ["Il 24 luglio su Youtube \u00e8 stato pubblicato un video dal titolo: \u00ab3000 euro per ogni certificato\u00bb.", "Nel video viene mostrato da un uomo che parla portoghese un presunto certificato medico di morte di Henrique Jos\u00e9 Pena, uomo di 81 anni, che sarebbe deceduto per un infarto durante il sonno.", "La voce presente nel video spiega che un medico avrebbe aggiunto nel documento che una presunta causa di morte potrebbe essere Covid-19.", "Prosegue spiegando di aver contattato il medico per far togliere questa dicitura perch\u00e9 Henrique Jos\u00e9 Pena era in realt\u00e0 deceduto a causa di un infarto e non a causa della malattia provocata dal nuovo coronavirus Sars-Cov-2.", "Il medico per\u00f2 gli avrebbe risposto che non era possibile, aggiungendo anche che \u00abogni volta che viene scritto \u2018sospetto covid-19\u2019 l\u2019ospedale incassa 18 mila real brasiliani [cio\u00e8 circa 3 mila euro, ndr]\u00bb.", "Questa notizia \u00e8 falsa.", "Diversi siti di fact-checking brasiliani ( qui , qui e qui ) hanno verificato il video e scoperto che veicola notizie non vere.", "Andiamo con ordine.", "Henrique Jos\u00e9 Pena \u00e8 realmente morto a 81 anni.", "Il fatto \u00e8 avvenuto nella citt\u00e0 di Ip\u00ea, nella Serra Ga\u00facha, regione dello stato del Rio Grande do Sul, in Brasile.", "In una nota Il Dipartimento di salute e assistenza sociale del comune Ip\u00ea ha spiegato che la morte \u00e8 avvenuta il 16 giugno 2020 nella propria abitazione senza nessuna assistenza medica.", "Per questo motivo non \u00e8 stato possibile determinarne la causa.", "Pertanto, in base a quanto prevede il protocollo comune del 6 aprile scorso firmato dal Consiglio regionale di medicina dello Stato di Rio Grande do Sul, se c\u2019\u00e8 un sospetto da parte del medico che il paziente possa avere il nuovo coronavirus Sars-Cov-2, nel certificato di morte bisogna specificarlo.", "Viene poi in seguito effettuato il test per stabilire o meno la presenza del virus nel corpo del defunto.", "Dopo il risultato dell\u2019esame , il dipartimento di salute municipale \u00e8 responsabile della rettifica del certificato di morte.", "Per quanto riguarda poi i 18 mila real brasiliani che un ospedale prenderebbe \u00abogni volta che viene scritto \u2018sospetto covid-19\u2019\u00bb nel certificato di morte di una persona, il ministero della Salute brasiliano ha chiarito che il trasferimento di risorse agli Stati e ai comuni per affrontare la pandemia non \u00e8 definito in base al bilancio delle vittime.", "La distribuzione delle risorse per combattere la pandemia \u00e8\u00a0invece proporzionale al numero di abitanti in ciascuna area del Brasile.", "Lo stesso Dipartimento della salute della citt\u00e0 di Ip\u00ea ha inoltre smentito di aver ricevuto o ricevere 18 mila real brasiliani per le morti da Covid-19."], "category": "Notizia Falsa", "publish_date": "2020-07-27", "tags": ["#verabot", "brasile", "covid-19", "nuovo coronavirus sars-cov-2"], "links": ["https://www.youtube.com/watch?time_continue=63&v=W4UM1crHfu8&feature=emb_title", "https://www.aosfatos.org/noticias/e-falso-que-hospitais-recebem-r-18-mil-para-cada-registro-de-obito-com-suspeita-de-covid-19/", "https://piaui.folha.uol.com.br/lupa/2020/06/22/verificamos-hospitais-verba-covid/", "https://noticias.uol.com.br/comprova/ultimas-noticias/2020/06/24/e-falso-que-hospitais-recebem-r18-mil-por-cada-obito-registrado-como-covid.htm", "https://www.ipe-rs.com.br/noticias/nota-oficial-de-esclarecimento", "http://www.in.gov.br/web/dou/-/resolucao-n-1-de-6-de-abril-de-2020-251489765", "https://piaui.folha.uol.com.br/lupa/wp-content/uploads/2020/06/nota-cremers.jpg", "https://piaui.folha.uol.com.br/lupa/wp-content/uploads/2020/06/nota-ms-1.jpg", "https://portalfns.saude.gov.br/sem-categoria/2497-estados-terao-r-432-milhoes-para-enfrentar-covid-19", "https://www.ipe-rs.com.br/noticias/nota-oficial-de-esclarecimento"]}
{"url": "https://facta.news/fuori-contesto/2020/07/27/questa-foto-non-mostra-massiccio-del-gennargentu-innevato/", "title": "Questa foto non mostra il massiccio del Gennargentu innevato", "content": ["L\u20198 aprile 2020 su Facebook \u00e8 stata pubblicata un\u2019immagine che mostra dall\u2019alto una montagna imbiancata.", "Il contrasto tra la neve e la roccia sembra disegnare il profilo di una donna sdraiata.", "L\u2019immagine \u00e8 accompagnata da questo commento: \u00abQuesta foto fatta dall\u2019elicottero ritrae il Gennargentu imbiancato dalla Neve.", "Siamo nelle mani di una donna dormiente\u00bb.", "Il riferimento \u00e8 ad un\u2019area montuosa presente in Sardegna Questa notizia \u00e8 falsa.", "L\u2019immagine non mostra in realt\u00e0 parte del massiccio del Gennargentu (Sardegna) innevato.", "Si tratta in realt\u00e0 di una creazione attribuibile all\u2019artista digitale Jean-Michel Bihorel e intitolata Winter Sleep databile al 19 marzo 2020, come si pu\u00f2 verificare qui ."], "category": "Fuori Contesto", "publish_date": "2020-07-27", "tags": ["ambiente", "gennargentu", "sardegna"], "links": ["https://www.facebook.com/photo.php?fbid=10218295899963328&set=basw.Abp_r2kThBUHg-EOjpsWOlRWxxntinRSLXTPtbZyjLRNbt4xReMQIil35XHEzzwUZjHneg4enaMmXiB23I5DfZ8gQDmT1gb_q5O7ELNH3bFYylQx-13MKyfLsD_4SVsUIyZGtLf6fDAfXYWwvxtsSURASbn0WqGbMUSyLnmNsimAuQ.3701071673268589.10217255763287591.1264200083773160.106950184313299.2968638843155717.10219700043764956.3667073136696174.10218295899963328.488866558355240&type=1&theater", "https://www.behance.net/gallery/94021209/Winter-Sleep"]}
{"url": "https://facta.news/notizia-falsa/2020/07/30/non-e-vero-che-in-sicilia-un-canadair-ha-colpito-per-sbaglio-un-sub/", "title": "Non \u00e8 vero che in Sicilia un Canadair ha preso \u00abper sbaglio\u00bb un sub", "content": ["Il 28 luglio 2020 su Facebook \u00e8 stata pubblicata un\u2019immagine che mostra il titolo di un articolo di giornale e l\u2019immagine di un Canadair.", "Si legge: \u00abSicilia.", "Canadair prende un sub per sbaglio.", "Sopravvissuto e \u201cmiracolato\u201d ci racconta la sua esperienza ai limiti dell\u2019incredibile\u00bb.", "Questa notizia \u00e8 falsa e circola in rete dal 2017.", "Nel 2017 diversi siti di fact checking ( qui e qui ) avevano verificato la notizia e scoperto che non c\u2019era riscontro della vicenda in nessuna testata nazionale e locale.", "Si trattava, quindi, di una notizia frutto di fantasia.", "L\u2019articolo oggetto della nostra analisi era stato originariamente pubblicato il 19 luglio 2017 da Sky 24 Ore (da non confondere con SkyTg24 ), sito che specifica tra le sue informazioni di non essere una testata registrata e di pubblicare anche notizie inventate, come in questo caso."], "category": "Notizia Falsa", "publish_date": "2020-07-30", "tags": ["canadair", "sicilia", "sub"], "links": ["https://www.facebook.com/angela.brignola/posts/10222833209040217", "https://www.davidpuente.it/blog/2017/07/19/bufala-sicilia-canadair-prende-sbaglio-sopravvissuto-miracolato-ci-racconta-la-sua-esperienza-ai-limiti-dellincredibilie/", "https://www.bufale.net/bufala-sicilia-canadair-prende-un-sub-sbaglio-sopravvissuto-miracolato-ci-racconta-la-sua-esperienza-ai-limiti-dellincredibilie-bufale-net/", "https://web.archive.org/web/20170719210556/http://www.sky24ore.it/2017/07/19/sicilia-canadair-prende-un-sub-per-sbaglio-sopravvissuto-e-miracolato-ci-racconta-la-sua-esperienza-ai-limiti-dellincredibilie/", "https://web.archive.org/web/20170731225154/http://www.sky24ore.it/informazioni"]}
{"url": "https://facta.news/immagine-modificata/2020/07/27/no-in-questa-foto-luigi-di-maio-non-fa-il-gesto-del-dito-medio/", "title": "No, in questa foto Luigi Di Maio non fa il gesto del dito medio", "content": ["Il 25 luglio 2020 su Facebook \u00e8 stata pubblicata una foto che mostra diversi esponenti del Movimento 5 Stelle tra cui il ministro degli Esteri Luigi Di Maio.", "Di Maio sembra essere stato immortalato mentre fa il gesto del dito medio verso l\u2019obiettivo.", "Ad accompagnare la fotografia un commento \u2013 scritto da chi ha pubblicato il contenuto su Facebook \u2013 di critica nei confronti dell\u2019ex leader del M5s.", "Si legge: \u00abUn bel gesto, non c\u2019\u00e8 che dire\u2026complimenti\u00a0Ministro!!!\u00bb.", "Questa notizia \u00e8 falsa.", "La foto non \u00e8 reale, \u00e8 stata modificata.", "Lo scatto originale originale \u2013 scattato il 1 giugno 2018 \u2013 non mostra nessun gesto del dito medio da parte di Luigi Di Maio, come si pu\u00f2 verificare qui ."], "category": "Immagine Modificata", "publish_date": "2020-07-27", "tags": ["luigi di maio", "m5s"], "links": ["https://www.facebook.com/photo.php?fbid=3055258787890139&set=a.1091104684305569&type=3&theater", "https://www.facebook.com/LuigiDiMaio/posts/1726462710723601"]}
{"url": "https://facta.news/notizia-falsa/2020/07/30/non-e-vero-che-un-vaccino-americano-contro-la-covid-19-in-ucraina-ha-ucciso-il-30-per-cento-dei-pazienti/", "title": "Non \u00e8 vero che un vaccino americano contro la Covid-19 in Ucraina ha ucciso il \u00ab30 per cento dei pazienti\u00bb", "content": ["Marted\u00ec 28 luglio 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di una notizia pubblicata il 21 luglio dal blog rassegnastampa.eu \u2013 un portale che si definisce di \u00abinformazione libera e indipendente\u00bb dedicato ad articoli di attualit\u00e0 \u2013 dal titolo \u00abTest vaccino anti-Covid finito in tragedia, morti il 30% dei pazienti\u00bb.", "Nel corpo dell\u2019articolo si spiega che \u00abil vaccino americano contro il coronavirus [di cui non viene specificato il nome, ndr ]\u00bb avrebbe \u00abucciso cinque ucraini\u00bb, in una data non meglio precisata.", "La fonte, stando all\u2019articolo segnalato a Facta , sarebbe il \u00abrappresentante del servizio stampa della milizia popolare dell\u2019Lpr Alexander Mazeikin\u00bb \u2013 ossia il responsabile della comunicazione della Repubblica Popolare di Lugansk, regione separatista dell\u2019Ucraina favorevole all\u2019annessione alla Russia \u2013 che stando a quanto riporta l\u2019articolo avrebbe dichiarato: \u00abSono stati selezionati 15 candidati per testare un farmaco e un vaccino innovativi, tra cui 10 soldati delle forze armate ucraine, ammalati di coronavirus.", "Nel corso della ricerca, otto pazienti si sono aggravati e sono stati trasferiti in terapia intensiva, tre persone sono state collegate ai ventilatori\u00bb.", "La notizia riportata da rassegnastampa.eu non \u00e8 confermata da alcun documento ufficiale, istituzione o testata affidabile.", "Inoltre, ci \u00e8 stata smentita anche dai colleghi fact-checker ucraini di VoxCheck .", "Andiamo con ordine.", "Il testo originale e riportato nell\u2019articolo segnalato a Facta , proviene da un comunicato diffuso dalla Repubblica Popolare di Lugansk ed \u00e8 disponibile a questo link .", "Come riportato nell\u2019articolo oggetto di verifica, si parla di \u00abquattro soldati ucraini morti in seguito al test per il vaccino anti-Covid\u00bb, sui 15 che si erano sottoposti al trial effettuato da non meglio precisati \u00abvirologi americani\u00bb.", "Altri 8 volontari sarebbero finiti in terapia intensiva, tre dei quali necessiterebbero di respiratori artificiali.", "La fonte \u00e8 anche in questo caso Alexander Mazeikin.", "La notizia non compare su nessuna testata ucraina ed \u00e8 stata portata all\u2019attenzione dell\u2019opinione pubblica da News Front , sito web molto vicino al Cremlino e per questo considerato da NewsGuard tra i \u00abpromotori di disinformazione pro-Russia\u00bb.", "Altrove non esiste inoltre notizia di soldati ucraini che si sono sottoposti a test per la sperimentazione del vaccino anti-Covid, n\u00e9 di che vaccino si parlerebbe e neppure di virologi americani che hanno condotto trial medici nell\u2019area.", "Abbiamo contattato i fact-checker di VoxCheck che ci hanno confermato che si tratta di una notizia falsa e che non sono nuovi a casi di disinformazione messi in circolo da esponenti della Repubblica Popolare di Lugansk.", "I colleghi ucraini ci hanno confermato che ad oggi [30 luglio 2020, ndr ] non ci sono ufficialit\u00e0 da parte del governo circa la sperimentazione di un vaccino anti Covid-19 nel Paese.", "Dal 2014 la Repubblica Popolare di Lugansk \u00e8 considerata un territorio occupato illegalmente da forze separatiste vicine alla Russia di Putin e la genericit\u00e0 delle informazioni riportate nel comunicato stampa lascia pensare ad una delle numerose operazioni di propaganda nell\u2019area.", "Quanto al \u00abvaccino americano\u00bb citato nell\u2019articolo, il riferimento potrebbe essere a cinque diverse aziende farmaceutiche, che compaiono nella lista dei vaccini candidati contro la Covid-19 gi\u00e0 in fase di studio, pubblicata dall\u2019Organizzazione mondiale della sanit\u00e0: Moderna (che sta sperimentando un innovativo vaccino a base di mRNA), Inovio Pharmaceuticals , Novavax , Kentucky Bioprocessing e Pfizer .", "Nessuna di queste case farmaceutiche ha diramato notizia di una sperimentazione in Ucraina."], "category": "Notizia Falsa", "publish_date": "2020-07-30", "tags": ["#verabot", "coronavirus", "coronavirus sars-cov-2", "covid-19", "russia", "ucraina", "vaccini", "voxcheck"], "links": ["https://donotlink.it/4Wn2L", "https://www.rassegnastampa.eu/chi-siamo/", "https://euractiv.sk/section/zahranicie-a-bezpecnost/news/pozorovatel-misie-obse-na-ukrajine-prisiel-o-zivot/", "https://lenta.ru/news/2014/04/28/lugansk/", "http://en.lug-info.com/news/one/four-ukrainian-army-servicemen-die-in-covid-19-vaccine-trial-21136", "https://www.newsguardtech.com/wp-content/uploads/2020/03/ENG-de.news-front.info-UPDATED.pdf", "https://voxukraine.org/en/fake-american-covid-19-vaccine-killed-several-ukrainian-soldiers/", "https://www.consilium.europa.eu/en/press/press-releases/2018/11/10/declaration-of-the-high-representative-on-behalf-of-the-eu-on-the-elections-planned-in-the-so-called-luhansk-people-s-republic-and-donetsk-people-s-republic-for-11-november-2018/", "https://www.lastampa.it/esteri/2017/10/20/news/artiglieria-cyber-attacchi-e-propaganda-i-fronti-della-nuova-guerra-in-ucraina-1.34405808", "https://www.who.int/publications/m/item/draft-landscape-of-covid-19-candidate-vaccines", "https://www.modernatx.com/modernas-work-potential-vaccine-against-covid-19", "http://inovio.com", "https://novavax.com/", "https://www.kentucky.com/news/coronavirus/article241709386.html", "https://www.pfizer.com/health/coronavirus/updates"]}
{"url": "https://facta.news/notizia-vecchia/2020/07/27/la-notizia-della-condanna-di-flavio-briatore-a-18-mesi-di-carcere-e-del-2018/", "title": "La notizia della condanna di Flavio Briatore a 18 mesi di carcere \u00e8 del 2018", "content": ["Il 24 luglio 2020 su Facebook \u00e8 stato pubblicato un post in cui si legge: \u00ab\u00c8 ufficiale Briatore condannato anche in appello a 18 mesi di carcere\u00bb.", "Questa notizia risale al 2018 fa ed \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "La notizia della condanna di Flavio Briatore da parte delle Corte di Appello di Genova a 18 mesi di carcere per reati fiscali legati al noleggio di uno yacht sequestrato dalla Guardia di Finanza nel 2010, era stata trattata da diverse testate nel febbraio 2018, come si pu\u00f2 verificare qui , qui e qui .", "Sette mesi dopo, a settembre 2018, la Cassazione aveva annullato la condanna a 18 mesi .", "Parte delle imputazioni era stata annullata per la non sussistenza del fatto ed era stato predisposto un nuovo processo per le altre imputazioni.", "Il 4 ottobre 2019, la Corte di Appello di Genova aveva poi prosciolto Briatore per intervenuta prescrizione, confermando la confisca dell\u2019imbarcazione."], "category": "Notizia Vecchia", "publish_date": "2020-07-27", "tags": ["flavio briatore", "yacht"], "links": ["https://www.facebook.com/photo.php?fbid=3317276935030431&set=a.1529941760430633&type=3&theater", "https://www.corriere.it/cronache/18_febbraio_10/flavio-briatore-condannato-appello-18-mesi-reati-fiscali-6814d61a-0e8b-11e8-8d80-f9c15900d75d.shtml", "https://www.quotidiano.net/cronaca/flavio-briatore-1.3716933", "https://genova.repubblica.it/cronaca/2018/02/10/news/fisco_briatore_condannato_a_18_mesi_in_appello-188507731/", "https://www.ilfattoquotidiano.it/2018/09/28/flavio-briatore-la-cassazione-annulla-condanna-per-il-caso-dello-yacht-force-blue/4656490/", "https://www.ansa.it/sito/notizie/cronaca/2019/10/04/force-blue-prosciolto-briatore-reato-prescritto-_b491d3c6-c82b-46e8-aab9-c609dbf00fb8.html"]}
{"url": "https://facta.news/notizia-falsa/2020/07/30/no-putin-non-ha-accusato-i-leader-mondiali-di-voler-ridurre-la-popolazione/", "title": "No, Vladimir Putin non ha accusato i leader mondiali di voler ridurre la popolazione", "content": ["Il 4 maggio 2020 su Facebook \u00e8 stato pubblicato un post che, stando a quanto scritto, riporterebbe un discorso \u00abtenuto nascosto\u00bb e attribuibile a Vladimir Putin.", "Il presidente russo avrebbe dichiarato: \u00abOggi sono stanco.", "Stanco di tutto.", "Voglio parlare ai leader del mondo.", "Cos\u2019avete che non va?", "Che piano diabolico tramate?", "State deliberatamente cercando di ridurre la popolazione mondiale, e lo state facendo a costo di vite innocenti, di menti fragili che credono nella vostra correzione politica\u00bb.", "Questa dichiarazione non trova riscontro in nessuna testata nazionale e internazionale e in nessun comunicato o documento ufficiale attribuibile a Putin.", "Si tratta quindi di una notizia falsa e frutto di fantasia.", "Come ricostruito il 20 luglio 2019 dal sito di fact checking Bufale.net , in Italia questa notizia falsa era stata originariamente pubblicata dal sito Gloria.tv l\u201911 luglio 2019.", "Una stessa versione della bufala attribuita a Putin \u00e8 stata diffusa a marzo 2020 in America latina, come si pu\u00f2 verificare qui , qui , qui e qui ."], "category": "Notizia Falsa", "publish_date": "2020-07-30", "tags": ["america latina", "russia", "vladimir putin"], "links": ["https://www.facebook.com/1VittorioSavio/posts/1286204075104188", "http://en.kremlin.ru/", "https://www.bufale.net/il-discorso-di-putin-allonu-contro-migranti-e-integrazione-che-gira-oggi-e-una-bufala/?fbclid=IwAR1_N7xde9JvKiqk5J9RLWXzKF30D7MwetmapBMqTAjABaUIPwwld1EyymI", "http://archive.is/4JPqx", "https://www.animalpolitico.com/elsabueso/manipulado-putin-lideres-mundiales-reducir-poblacion/", "https://colombiacheck.com/chequeos/el-video-de-putin-con-subtitulos-falsos-en-espanol", "https://factual.afp.com/vladimir-putin-no-critico-el-nuevo-orden-mundial-en-este-video-los-subtitulos-fueron-modificados-y", "https://apnews.com/afs:Content:8668770099"]}
{"url": "https://facta.news/notizia-falsa/2020/07/27/la-ministra-azzolina-non-ha-detto-di-voler-pagare-300e-dei-banchi-scolastici-da-30e/", "title": "La ministra Azzolina non ha detto di voler pagare 300\u20ac dei banchi scolastici da 30\u20ac", "content": ["Luned\u00ec 27 luglio la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di una notizia condivisa \u2013 pubblicandone un\u2019immagine riassuntiva il giorno stesso su Facebook \u2013 dal deputato della Lega Gianni Tonelli, dal titolo \u00abTrecento euro per un banco da 30: gli sprechi della Azzolina\u00bb.", "L\u2019articolo in questione \u00e8 stato pubblicato il 25 luglio 2020 da Il Giornale e fa riferimento, leggiamo, ai \u00abbanchi \u201cinnovativi\u201d monoposto e dotati di rotelle che compariranno, se tutto dovesse andare come raccontato dal ministro dell\u2019istruzione Lucia Azzolina, a partire dal prossimo settembre nelle aule delle scuole italiane\u00bb.", "Secondo l\u2019esclusiva de Il Giornale \u2013 rilanciata il 27 luglio dal quotidiano La Verit\u00e0 \u2013 \u00abil costo preventivato per ciascuna di queste sedute \u201cfuturistiche\u201d dovrebbe aggirarsi intorno ai 300 euro\u00bb, mentre in rete sarebbe possibile reperire dei modelli del tutto simili, al costo unitario di 30 euro.", "A corredo dell\u2019articolo de Il Giornale troviamo uno screenshot, proveniente dal sito di e-commerce cinese Alibaba, che mostra un banco molto simile a quello presentato dalla ministra Azzolina nel corso della trasmissione televisiva di La7 In Onda ( qui dal minuto 13:58), in vendita al prezzo di 30 euro.", "Si tratta di una notizia falsa.", "Andiamo con ordine, partendo dall\u2019inizio: di che banchi stiamo parlando?", "Perch\u00e9?", "Il riferimento dell\u2019articolo \u00e8 al bando europeo indetto il 20 luglio dal ministero dell\u2019Istruzione per l\u2019acquisizione di 3 milioni di banchi scolastici, necessari per far partire l\u2019anno scolastico 2020/2021 rispettando le norme sul distanziamento sociale anti-Covid.", "I banchi, destinati a tutti i livelli di istruzione fino alle superiori, dovranno necessariamente essere monoposto e nel bando sono previsti fino a un milione e mezzo di \u00absedute scolastiche attrezzate di tipo innovativo\u00bb per l\u2019Italia, ovvero sedute dotate di rotelle e di bracciolo ritraibile.", "Il termine per la presentazione delle offerte di appalto scadr\u00e0 il 30 luglio 2020, mentre i contratti potranno essere sottoscritti fino al 7 agosto.", "Tutto dovr\u00e0 in ogni caso essere pronto entro il 14 settembre, data in cui \u00e8 prevista la riapertura delle scuole.", "Fatta chiarezza sui banchi, passiamo ora alle cifre.", "Da dove arriva il dato relativo al presunto \u00abcosto preventivato\u00bb di 300 euro per banco?", "La stima non \u00e8 mai stata fornita dalla ministra Azzolina, che l\u2019ha smentita apertamente in un post pubblicato sul proprio profilo Facebook e datato 27 luglio in cui parla di \u00aballarmismo e fake news\u00bb pubblicate da La Verit\u00e0.", "La cifra relativa ai presunti 300 euro per banco, \u00e8 in realt\u00e0 comparsa per la prima volta in un articolo dedicato agli appalti per i banchi pubblicato il 15 luglio 2020 dal Corriere della Sera sotto forma di indiscrezione, in cui si legge che \u00abun tavolino classico, il banco di legno con il sotto banco per i libri, costa in media 50-60 euro\u00bb, mentre \u00abi banchi innovativi, colorati e con ruote\u00bb arriverebbero a costare \u00abfino a 300 euro l\u2019uno\u00bb.", "Tale ricostruzione era gi\u00e0 stata smentita dalla ministra dell\u2019Istruzione il 22 luglio.", "Anche questa volta via Facebook e in risposta a un post pubblicato da Matteo Salvini che le attribuiva il falso virgolettato \u00abacquistare banchi con le rotelle da 300 euro l\u2019uno\u00bb.", "Come ha spiegato Azzolina nell\u2019occasione, il prezzo sar\u00e0 deciso attraverso una \u00abgara europea in corso che serve ad abbattere i costi\u00bb e dipender\u00e0 fortemente dal numero di aziende che decider\u00e0 di parteciparvi.", "Ad oggi, quindi, non si ha una cifra ufficiale relativa al costo di un singolo banco dal momento che non \u00e8 ancora stato stabilito chi sar\u00e0 il produttore e/o venditore.", "Veniamo infine alla possibilit\u00e0 di trovare i banchi monoposto online, al prezzo di 30 euro.", "Il riferimento de Il Giornale , come mostrato in uno screenshot che correda l\u2019articolo, \u00e8 a questa inserzione presente su Alibaba (il sito di e-commerce cinese fondato dall\u2019imprenditore Jack Ma).", "Non conosciamo le specifiche tecniche dei banchi in questione e non possiamo quindi sapere se siano in grado di soddisfare i requisiti di qualit\u00e0 previsti dal bando europeo, che segue la norma Ue Uni En 1729-2:2016 sul \u00abcapitolato tecnico per la fornitura di arredamenti scolastici\u00bb.", "Com\u2019\u00e8 possibile osservare dall\u2019inserzione, il prezzo dei banchi \u00e8 di 33 euro e 70 centesimi l\u2019uno, che diventano poco pi\u00f9 di 30 euro per acquisti superiori ai 50 pezzi.", "Acquistando almeno 100 unit\u00e0, invece, il prezzo del singolo banco calerebbe fino a 25 euro e 92 centesimi.", "Al momento dell\u2019acquisto, tuttavia, il sito aggiunge i costi di spedizione \u2013 disponibili solo per gli Stati Uniti, mentre per gli altri Paesi sar\u00e0 necessario trattare online con il fornitore cinese \u2013 che fanno salire il prezzo fino a 363 euro a banco.", "Alla data del 27 luglio, l\u2019inserzione \u00e8 ancora online con i prezzi sopra citati.", "Si tratta quindi di un prezzo ancora pi\u00f9 alto rispetto a quanto previsto dall\u2019articolo del Corriere della Sera.", "In conclusione, la stima di 300 euro per un singolo banco non \u00e8 stata pronunciata dalla ministra Azzolina, che ha anzi smentito tale ricostruzione in almeno due circostanze.", "Il costo\u00a0 di un singolo banco dipender\u00e0 dalle offerte che perverranno al ministero entro il 30 luglio.", "Il prezzo del banco monoposto reperibile su internet non \u00e8 invece di 30 euro, come sostenuto\u00a0 da Il Giornale e La Verit\u00e0 , perch\u00e9 al costo del singolo pezzo vanno poi aggiunte le spese di spedizione (che non sono note per l\u2019Italia, ma che negli Stati Uniti ammontano a circa 330 euro per ogni unit\u00e0 spedita)."], "category": "Notizia Falsa", "publish_date": "2020-07-27", "tags": ["#verabot", "banchi monoposto", "banchi scolastici", "covid-19", "lucia azzolina", "sars-cov-2", "scuola"], "links": ["https://www.facebook.com/giannitonelli2/photos/a.1576662285996840/2689086834754374/?type=3&__xts__[0]=68.ARDwHenqB_UaNQW4V5qmhadyoi5", "https://www.camera.it/leg18/29?shadow_deputato=307324&idpersona=307324&idlegislatura=18", "https://donotlink.it/vpeg4", "https://www.laverita.info/banchi-a-300-euro-ma-sul-web-ne-costano-30-2646804247.html", "https://youtu.be/fmYVvE93isk?t=838", "https://www.miur.gov.it/documents/20182/0/AVVISO+BANCHI+20.07.2020._signed.pdf/bd794990-2e09-ea9a-5d19-e833df5455c6?t=1595666504715", "https://www.miur.gov.it/web/guest/-/scuola-la-ministra-lucia-azzolina-firma-l-ordinanza-lezioni-al-via-il-14-settembre-dall-1-il-recupero-degli-apprendimenti", "https://www.facebook.com/LuciaAzzolina82/photos/a.299630017238470/803849340149866/", "https://www.corriere.it/scuola/secondaria/20_luglio_15/a-settembre-tre-milioni-nuovi-banchi-super-appalto-le-scuole-a211172e-c5f5-11ea-9728-f13f72535a3f.shtml", "https://www.facebook.com/LuciaAzzolina82/posts/800653780469422", "https://www.facebook.com/salviniofficial/photos/a.278194028154/10157924664128155/?type=3&source=48", "https://italian.alibaba.com/product-detail/mige-steelcase-node-chair-student-chair-with-armrest-lecture-chair-with-writing-tablet-1600079057246.html?spm=a2700.galleryofferlist.0.0.edba1dafZaS7nF", "https://www.alibabagroup.com/en/about/overview", "https://www.miur.gov.it/documents/20182/0/AVVISO+BANCHI+20.07.2020._signed.pdf/bd794990-2e09-ea9a-5d19-e833df5455c6?t=1595666504715", "http://store.uni.com/catalogo/uni-en-1729-2-2016?josso_back_to=http://store.uni.com/josso-security-check.php&josso_cmd=login_optional&josso_partnerapp_host=store.uni.com"]}
{"url": "https://facta.news/notizia-falsa/2020/07/30/no-piero-angela-su-facebook-non-regala-1-000e-ai-propri-follower/", "title": "No, Piero Angela su Facebook non regala 1.000\u20ac ai propri follower", "content": ["Il 28 luglio 2020 su Facebook l\u2019account \u00abPiero Angela\u00bb ha pubblicato un post in cui si comunica che il noto divulgatore scientifico, visto il \u00abmomento molto difficile\u00bb legato all\u2019emergenza sanitaria da Covid-19, ha deciso di condividere la propria felicit\u00e0 per i suoi follower su Facebook.", "\u00abHo selezionato casualmente persone per ricevere premi di \u20ac 1000 per 25 vincitori\u00bb.", "Per vincere il premio economico, sarebbe necessario registrarsi all\u2019interno di un sito di cui viene fornito un link.", "Si tratta di un messaggio falso, diffuso con lo scopo di ottenere informazioni sugli utenti.", "Invitiamo quindi i nostri lettori a non cliccare sul link riportato nel messaggio.", "Non risultano infatti profili social ufficiali di Piero Angela.", "Lo stesso giornalista nel 2019 aveva dichiarato in un\u2019intervista a Fanpage.it di utilizzare poco internet e di non avere profili social."], "category": "Notizia Falsa", "publish_date": "2020-07-30", "tags": ["piero angela"], "links": ["https://www.facebook.com/piero.angelaaa/posts/2716898545246267", "https://tv.fanpage.it/piero-angela-i-social-sono-solo-pettegolezzi-cosi-internet-non-serve-a-niente/"]}
{"url": "https://facta.news/notizia-falsa/2020/07/30/non-e-stato-scoperto-un-tunnel-lungo-3km-che-unisce-sicilia-e-calabria/", "title": "Non \u00e8 stato scoperto un tunnel lungo 3km che unisce Sicilia e Calabria", "content": ["Il 15 luglio 2020 su Facebook \u00e8 stata pubblicata l\u2019immagine di un un testo di un articolo in cui si legge che \u00abalcuni giorni fa \u00e8 stata fatta una scoperta eccezionale.", "Alcuni operai, durante dei lavori autostradali, hanno scoperto un tunnel, risalente alle guerre puniche, situato sotto lo Stretto di Messina\u00bb che collegherebbe la Calabria e la Sicilia.", "L\u2019articolo \u00e8 accompagnato da due fotografie: una immortala un uomo \u2013 con caschetto e pila \u2013 all\u2019interno di un tunnel e l\u2019altra delle scale che portano sotto terra.", "Questa notizia non trova riscontro in nessuna testata nazionale e locale.", "Si tratta quindi di una notizia frutto di fantasia.", "L\u2019articolo oggetto della nostra analisi \u00e8 stato pubblicato nel 2017 dal sito Il Fatto Quotidaino (da non confondere con Il Fatto Quotidiano ), che nelle\u00a0proprie informazioni\u00a0specifica di non essere una testata giornalistica e che \u00abalcune notizie riportate potrebbero essere inesatte o inventate a scopo satirico\u00bb, come accaduto in questo caso.", "La storia, frutto di fantasia, \u00e8 per\u00f2 comparsa in rete originariamente nel 2014 ed \u00e8 poi stata ripresa nel ripresa nel 2015, come ha ricostruito il sito di fact-checking Bufale.net .", "Infine, come verificato da Giornalettismo , le due foto che compaiono nell\u2019articolo sono immagini reali ma decontestualizzate.", "La prima \u00e8 stata pubblicata sul Daily Mail nel 2011 e riguarda un tunnel scoperto in Baviera da alcuni archeologhi tedeschi; la seconda si trova in un articolo pubblicato nel 2012 dal quotidiano locale Il Piccolo , in cui si racconta di un tunnel trovato nel castello di Miramare, vicino a Trieste."], "category": "Notizia Falsa", "publish_date": "2020-07-30", "tags": ["ambiente", "archeologia", "calabria", "sicilia", "stretto di messina"], "links": ["https://www.facebook.com/photo.php?fbid=1182149282146388&set=a.555307598163896&type=3&theater", "http://archive.is/2M0WB", "https://www.ilfattoquotidiano.it/", "http://notiziepericolose.blogspot.it/2014/02/sensazionale-scopertatrovato-tunnel-che.html", "http://www.bufale.net/home/bufala-archeologi-scoprono-un-tunnel-lungo-3-000-metri-che-unisce-calabria-e-sicilia-bufale-net/", "https://www.giornalettismo.com/archives/1364591/la-bufala-del-tunnel-che-collega-le-due-sponde-dello-stretto-di-messina", "http://www.dailymail.co.uk/sciencetech/article-2022322/The-massive-European-network-Stone-Age-tunnels-weaves-Scotland-Turkey.html", "http://ilpiccolo.gelocal.it/trieste/cronaca/2012/06/26/news/scoperta-a-miramare-il-castello-rivela-un-misterioso-tunnel-1.5320980"]}
{"url": "https://facta.news/notizia-falsa/2020/07/31/no-le-figaro-non-ha-titolato-che-conte-e-di-maio-sono-i-migliori-leader-europei/", "title": "No, Le Figaro non ha titolato che Conte e Di Maio sono \u00abi migliori leader europei\u00bb", "content": ["Il 30 luglio 2020 su Facebook \u00e8 stata pubblicata l\u2019immagine di una presunta prima pagina del quotidiano francese Le Figaro in cui compare una foto del presidente del Consiglio italiano Giuseppe Conte e del ministro degli Esteri Luigi Di Maio, con sopra il titolo: \u00abLes Meilleurs leaders d\u2019Europe\u00bb.", "La foto \u00e8 accompagnata da questo testo: \u00abTradotto . in italiano\u2026 Giuseppe Conte e Luigi di Maio migliori leader europei!\u00bb.", "Questa notizia non trova riscontro nella prima pagina de Le Figaro del 30 giugno 2020 n\u00e9 dei giorni precedenti.", "Si tratta quindi di una notizia frutto di fantasia.", "Nella prima pagina del quotidiano francese del 30 giugno 2020 non compare il titolo riportato nell\u2019immagine oggetto della nostra analisi e la foto di Conte e Di Maio, come si pu\u00f2 verificare qui .", "Non c\u2019\u00e8 traccia di quella prima pagina neanche nelle ultime edizioni di Le Figaro , come si pu\u00f2 controllare qui .", "Come ha ricostruito il sito di fact checking Bufale.net , la prima pagina oggetto della nostra analisi \u00e8 stata creata in realt\u00e0 con un generatore online di prime pagine false .", "La prima pagina di Le Figaro modificata con il generatore \u00e8 quella del 9 gennaio 2018, come si pu\u00f2 vedere qui ."], "category": "Notizia Falsa", "publish_date": "2020-07-31", "tags": ["giuseppe conte", "le figaro", "luigi di maio"], "links": ["https://www.facebook.com/photo.php?fbid=1165907293808453&set=gm.602108243780470&type=3&theater&ifg=1", "http://kiosque.lefigaro.fr/le-figaro/2020-07-30", "http://kiosque.lefigaro.fr/le-figaro/2020-07-30", "https://www.bufale.net/conte-e-di-maio-migliori-leader-deuropa-ma-la-prima-pagina-di-le-figaro-e-un-fake-creato-un-generatore/", "https://www.fotomontaggi.net/fake/prima-pagina-giornale/", "http://kiosque.lefigaro.fr/le-figaro/2018-01-09"]}
{"url": "https://facta.news/fuori-contesto/2020/08/03/no-questa-foto-non-mostra-la-manifestazione-svoltasi-a-berlino-contro-le-restrizioni-per-la-pandemia/", "title": "No, questa foto non mostra la manifestazione svoltasi a Berlino contro le restrizioni per la pandemia", "content": ["Il 2 agosto su Facebook \u00e8 stata pubblicata una foto che mostra una grande folla di persone ripresa dall\u2019alto.", "L\u2019immagine \u00e8 accompagnata da questo commento: \u00abBERLINO IERI 1 AGOSTO 2020 PI\u00d9 DI UN MILIONE DI PERSONE PROTESTANO CONTRO LE MISURE COVID IMPOSTE DAL GOVERNO\u00bb.", "Questo \u00e8 un contenuto fuorviante che veicola una notizia falsa.", "La foto \u00e8 vera, ma non mostra la manifestazione svoltasi in Germania il primo agosto 2020.", "L\u2019immagine, infatti, ritrae un momento della Street Parade 2019, festival della musica elettronica e techno, che si svolge ogni anno ad agosto a Zurigo, in Svizzera (l\u2019edizione del 2020 \u00e8 stata annullata).", "La foto si ritrova infatti nel sito ufficiale della manifestazione, come si pu\u00f2 verificare qui .", "Per quanto invece riguarda la manifestazione del 1\u00b0 agosto 2020 svoltasi a Berlino, chiamata \u201cGiornata della libert\u00e0\u201d dagli organizzatori e svoltasi lungo le strade della capitale tedesca contro le restrizioni per contrastare la pandemia di Covid-19 (ritenute un attacco alle libert\u00e0 personali), bisogna specificare che le forze dell\u2019ordine hanno stimato i partecipanti in circa 20 mila, e non un milione come si legge nel post oggetto della nostra analisi."], "category": "Fuori Contesto", "publish_date": "2020-08-03", "tags": ["#verabot", "berlino", "covid-19", "germania", "giornata della libert\u00e0", "nuovo coronavirus sars-cov-2"], "links": ["https://www.facebook.com/photo.php?fbid=10217570298115418&set=a.10202117143996223&type=3&theater", "https://www.zuerich.com/it/visitare/street-parade", "https://www.streetparade.com/de/mediacorner/", "https://www.bbc.com/news/av/world-europe-53622798/coronavirus-german-day-of-freedom-challenges-restrictions", "https://www.thelocal.de/20200802/berlin-protest-against-virus-curbs-draws-thousands"]}
{"url": "https://facta.news/notizia-vera/2020/08/03/maria-elena-boschi-ha-realmente-detto-che-il-coronavirus-e-stato-esportato-dagli-italiani-in-africa-con-gli-aerei-e-in-parte-ha-ragione/", "title": "Maria Elena Boschi ha realmente detto che \u00abil coronavirus \u00e8 stato esportato dagli italiani in Africa con gli aerei\u00bb, e in parte ha ragione", "content": ["Luned\u00ec 3 agosto la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di una dichiarazione attribuita alla deputata di Italia Viva Maria Elena Boschi.", "La frase \u00e8 contenuta in un\u2019immagine pubblicata il 29 luglio dalla pagina Facebook Avvistamenti di creature mitologiche ( registrata come pagina umoristica) e recita: \u00abIl Coronavirus \u00e8 stato esportato dagli italiani in Africa con gli aerei e non da loro con i barconi\u00bb.", "Si tratta di una dichiarazione reale.", "La frase compare infatti in un\u2019intervista rilasciata da Boschi al Corriere della Sera il 29 luglio 2020, in cui la deputata si smarca dalle posizioni dell\u2019ex ministro dell\u2019Interno Marco Minniti.", "Quest\u2019ultimo, in un\u2019intervista con Il Foglio del 25 luglio, aveva sostenuto l\u2019esistenza di una \u00abcorrelazione tra immigrazione e Covid\u00bb.", "\u00abTecnicamente il coronavirus \u00e8 stato esportato dagli italiani in Africa con gli aerei e non da loro con i barconi\u00bb dichiarava nell\u2019intervista Maria Elena Boschi, sollecitata sull\u2019argomento.", "\u00abLa narrazione di Minniti spesso segue il canovaccio di quella di Salvini: \u00e8 accaduto anche nel 2017-2018\u00bb.", "Sempre sull\u2019argomento, nella stessa intervista, Boschi aggiunge inoltre che \u00abquello che \u00e8 certo, per\u00f2, \u00e8 che i migranti debbono rispettare le regole sanitarie, quarantena compresa, al pari dei cittadini italiani\u00bb .", "Il riferimento della deputata di Italia Viva al virus \u00abesportato dagli italiani in Africa\u00bb ha un riscontro in una comunicazione delle autorit\u00e0 sanitarie della Nigeria.", "Infatti, il ministero della Salute nigeriano aveva pubblicato il 27 febbraio 2020 \u2013 cinque mesi prima dell\u2019intervista di Boschi \u2013 un comunicato ufficiale in cui si annunciava il \u00abprimo caso confermato di malattia da coronavirus in Nigeria\u00bb, riscontrato in un cittadino italiano che due giorni prima aveva preso un volo da Milano a Lagos.", "La notizia era stata presentata il 28 febbraio dal sito web d\u2019informazione Open con il titolo \u00abAbbiamo portato noi il coronavirus in Africa: \u00e8 italiano il primo caso in Nigeria\u00bb.", "Nonostante si trattasse del primo caso confermato in Nigeria, tuttavia, la Covid-19 aveva gi\u00e0 fatto registrare la sua presenza nel continente africano qualche giorno prima e pi\u00f9 precisamente il 14 febbraio 2020, data alla quale l\u2019Organizzazione mondiale della sanit\u00e0 fa risalire il primo caso africano di malattia da coronavirus, registrato in Egitto.", "A voler essere precisi, insomma, il coronavirus potrebbe essere stato esportato dall\u2019Italia in Nigeria con gli aerei \u2013 almeno per quanto sappiamo oggi e secondo quanto detto dalle autorit\u00e0 nigeriane \u2013 mentre il primo caso in Africa era avvenuto un paio di settimane prima in Egitto \u2013 e in quel caso l\u2019Italia non sembra essere coinvolta."], "category": "Notizia Vera", "publish_date": "2020-08-03", "tags": ["#verabot", "coronavirus sars-cov-2", "covid-19", "egitto", "immigrazione", "marco minniti", "maria elena boschi", "migranti", "nigeria", "sars-cov-2"], "links": ["https://www.camera.it/leg18/29?tipoAttivita=&tipoVisAtt=&shadow_deputato=306160&lettera=&idLegislatura=18&tipoPersona=", "https://www.facebook.com/creaturemitologiche/photos/a.625789484172269/3129036747180851/?type=3&theater", "https://www.facebook.com/creaturemitologiche/about", "https://archive.vn/v3rtT", "https://www.ilfoglio.it/politica/2020/07/25/news/c-e-un-evidente-correlazione-tra-immigrazione-e-covid-e-negarlo-fa-vincere-salvini-parla-minniti-322743/?underPaywall=true", "https://nphcda.gov.ng/first-case-of-coronavirus-disease-confirmed-in-nigeria/", "https://www.open.online/2020/02/28/abbiamo-portato-noi-il-coronavirus-in-africa-e-italiano-il-primo-caso-in-nigeria/", "https://www.afro.who.int/news/covid-19-cases-top-10-000-africa#:~:text=Reaching%20the%20continent%20through%20travellers,countries%20have%20reported%20cases."]}
{"url": "https://facta.news/fuori-contesto/2020/08/03/no-queste-foto-non-mostrano-la-manifestazione-di-berlino-contro-le-restrizioni-per-la-pandemia/", "title": "No, queste foto non mostrano la manifestazione di Berlino contro le restrizioni per la pandemia", "content": ["Il 3 agosto su Facebook \u00e8 stata pubblicata un\u2019immagine composta da due foto che mostrano grandi folle di persone viste dall\u2019alto e da una scritta in sovraimpressione in cui si legge: \u00abBerlino, 1 agosto 2020\u00bb.", "L\u2019immagine \u00e8 accompagnata da questo commento: \u00abBerlino, ieri: oltre 1 MILIONE di persone manifestano contro le restrizioni antidemocratiche imposte con la scusa di un virus.", "La stampa fedele alla dittatura democratica quasi ignora il fatto, sostenendo che partecipano 15.000 persone\u2026!\u00bb.", "Questo \u00e8 un contenuto fuorviante che veicola una notizia falsa.", "Le due foto sono vere ma non mostrano la \u201cGiornata della libert\u00e0\u201d, manifestazione svoltasi a Berlino il 1 agosto 2020 contro le restrizioni per contrastare la pandemia di Covid-19 (ritenute un attacco alle libert\u00e0 personali).", "La prima immagine \u2013 quella che ritrae un ponte pieno di persone \u2013, come ricostruito in un precedente articolo , ritrae un momento della Street Parade 2019, festival della musica elettronica e techno, che si svolge ogni anno ad agosto a Zurigo, in Svizzera (l\u2019edizione del 2020 \u00e8 stata annullata).", "La seconda foto \u2013 quella che mostra una folla di persone riempire una strada dentro un grande parco di una citt\u00e0 \u2013 \u00e8 stata scattata nel luglio del 2001 durante la Love Parade, festival di musica dance, a Berlino, come si pu\u00f2 vedere qui e qui .", "Infine, riguardo alla partecipazione alla manifestazione svoltasi a Berlino il 1 agosto 2020, secondo la polizia hanno partecipato circa 20mila persone e non oltre un milione di persone."], "category": "Fuori Contesto", "publish_date": "2020-08-03", "tags": ["#verabot", "berlino", "covid-19", "germania", "giornata della libert\u00e0", "nuovo coronavirus sars-cov-2"], "links": ["https://www.facebook.com/photo.php?fbid=10224581974803860&set=basw.AbqPoxb2xpcSSNQKu5VISlEUCOVNXUhZHjgOdzkZZuUV7UqJ3wAe4cGBt93iCKK_2p95jXj804OAnddmhsF3V8foViOUN76yIm3MmU4Cih-8zss9oHNVqvr_nEJsr5SeyHGHoDAwKvoblQz4-0KQyJ70b-n4daYsYiQcLULHhdrWYA.10224581974803860.2624492634337804.3999476233412441.3999476290079102.2708581342559261.10157304112123199.2577441762577792.130924865295657.768578033642510&type=1&opaqueCursor=AboboHWKXzOwOUMGItQetIiNHEycMfqNsyomhY1_9d1cepuHAbBMZSZ7Cm_CI6ez7a4GkRhdTbAfh1ZI8eI1m4iF3bbTJmY_Yryqjq6pvpoKFWnggE06Ua5sdtdIjPvjXc4xW16XCwqt02sMotXpc85C7lUjQaG6sQYaIGQsuXEhLYOvd3-LcTtpln2-RL1j-bD9cVoUw2F6AOGSkredVaDCQEkToqpp7VDCe49FWQCKQ8yrUWcml9xJzVTAKED0Q_QPZd-SpSvQPnt-V5P7EBBPsza7y7hHfSqqzJxb7EX0gezElt1K0LH7wU0aqNjoxEyc0p1QPtWMBus3IFWkyyOPb3dPbd1B6rikcc3M1UdbJw2tlgmAqmomlRQCGxiO4dkyG9eIIAteSXt8YhEo-ejexEPcKfSA5jG9Wrg4Z2jjc-Ao_6-xF-Zu0PUh0lrnP8GgGzIVQJBCYXobuHFTTSlln8hiNerIdhPsDsZBqTR2WOiwVwR7jZ7VlhZ4W7lgko9n9u5LNpAOpqtblhaEMvZvMxByw4AJEzoV4JXgwKgc1ArmetqnJV67zyfbk5GmF_-Oy5WSPw_wQYYNQRVw4UPv-NnoRsu5u5apyljef09OrbPD4Wat_DOHoC2egY8wTIq55SRKWSqadp9-a3hXwZjWoZVRoq4dnaSJX6ITd9vB_11K8F-Hw9RAAmMvfYSgmmBlmfwr8U1L6KoYYwwYWQ_1Al-iXsw150nAWapveE_SR2kCm9kp3OLKN_WWSU3-RaeTTIu1Kop_8eQfPamVpo6V&theater", "https://www.bbc.com/news/av/world-europe-53622798/coronavirus-german-day-of-freedom-challenges-restrictions", "https://facta.news/fuori-contesto/2020/08/03/no-questa-foto-non-mostra-la-manifestazione-svoltasi-a-berlino-contro-le-restrizioni-per-la-pandemia/", "https://www.streetparade.com/de/mediacorner/", "https://www.zuerich.com/it/visitare/street-parade", "https://www.spiegel.de/fotostrecke/20-jahre-love-parade-fotostrecke-109650.html", "https://www.faz.net/aktuell/wirtschaft/loveparade-loveparade-2001-ging-mit-1-5-millionen-defizit-zu-ende-11275664/blick-auf-die-paradestrecke-11278722.html", "https://www.thelocal.de/20200802/berlin-protest-against-virus-curbs-draws-thousands"]}
{"url": "https://facta.news/notizia-falsa/2020/08/03/il-video-dei-presunti-migranti-in-italia-che-mordono-mele-e-le-rimettono-al-loro-posto-non-ritrae-migranti-e-non-e-stato-girato-in-italia/", "title": "Il video dei presunti migranti in Italia che mordono mele e le rimettono al loro posto non ritrae migranti e non \u00e8 stato girato in Italia", "content": ["Luned\u00ec 3 agosto la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un video , pubblicato senza didascalia il 25 marzo 2019 su Facebook, che ritrae due ragazzi neri vestiti con pantaloncini, t-shirt e berretto, mentre addentano alcune mele al supermercato per poi rimetterle al loro posto.", "Nella parte superiore del video compare la scritta \u00abItalia\u00bb, mentre su quella inferiore si legge la domanda \u00abvi sembra normale?\u00bb.", "Il filmato si conclude con l\u2019invito alla condivisione per far \u00abgirare questa vergogna\u00bb.\u00a0 Il sottinteso \u00e8 dunque che il video ritragga migranti o comunque stranieri, arrivati in Italia e sorpresi a mangiare cibo del supermercato senza pagare.", "Si tratta di una notizia falsa.", "Come spiega il 19 giugno 2017 il sito web Bufale.net , il video \u00e8 stato originariamente diffuso in Italia il 16 giugno 2017 dalla pagina Facebook \u201cFalange Nera\u201d (oggi non pi\u00f9 raggiungibile sul social network), accompagnato dalla didascalia sarcastica \u00abAbbiamo veramente tanto da imparare\u2026\u00bb.", "Attraverso una ricerca inversa per immagini, \u00e8 tuttavia possibile rintracciare la fonte originale del video.", "Si tratta del sito web Liveleak.com , piattaforma di video in streaming simile a YouTube, ma dal taglio pi\u00f9 giornalistico.", "Tra le informazioni riguardanti il video, troviamo anche quella relativa al luogo in cui \u00e8 stato girato: gli Stati Uniti.", "La location \u00e8 inoltre testimoniata dal particolare, che compare al secondo 0.05 del filmato e rintracciato gi\u00e0 il 5 settembre 2017 sul blog del collega David Puente, del cartello recante il nome del supermercato.", "Si tratta di un negozio della catena Winn Dixie , presente nei soli stati americani di Alabama, Florida, Georgia, Louisiana e Mississippi."], "category": "Notizia Falsa", "publish_date": "2020-08-03", "tags": ["immigrazione", "migranti", "supermercato"], "links": ["https://www.facebook.com/100011093582986/posts/813846378995141/?d=w", "https://www.bufale.net/acchiappalike-imparare-video/", "http://archive.is/BSezm", "https://www.facebook.com/834518830032131/videos/893331270817553/?pnref=story", "https://www.liveleak.com/view?i=b4d_1497755459", "https://www.davidpuente.it/blog/2017/09/05/disinformazione-le-risorse-che-mordono-le-mele-al-supermercato/", "https://www.winndixie.com/locator"]}
{"url": "https://facta.news/notizia-falsa/2020/08/03/no-george-soros-non-ha-dichiarato-abbattero-gli-stati-uniti-creando-gruppi-di-odio-razziale/", "title": "No, George Soros non ha dichiarato \u00abAbbatter\u00f2 gli Stati Uniti creando gruppi di odio razziale\u00bb", "content": ["Il 7 giugno su Facebook \u00e8 stata pubblicata un\u2019immagine composta da una foto di George Soros, imprenditore e filantropo, e da una sua presunta dichiarazione che avrebbe rilasciato a settembre 2014 al tabloid tedesco Bild : \u00abAbbatter\u00f2 gli Stati Uniti creando gruppi di odio razziale.", "Creeremo loro delle trappole mentali e li porteremo a odiare i bianchi.", "La comunit\u00e0 nera \u00e8 la pi\u00f9 facile da manipolare\u00bb.", "Questa \u00e8 una dichiarazione che non trova riscontro nella Bild .", "Si tratta quindi di una notizia frutto di fantasia.", "L\u2019immagine con la falsa citazione \u00e8 stata pubblicata anche in altre lingue.", "A giugno 2020 un portavoce della Bild ha smentito ai colleghi di Afp Australia che il tabloid tedesco abbia mai pubblicato una simile dichiarazione di Soros, definendo falsa la notizia."], "category": "Notizia Falsa", "publish_date": "2020-08-03", "tags": ["bild", "george soros", "stati uniti america"], "links": ["https://www.facebook.com/GliItalidioti/photos/basw.AboSgIA1EwDg_FfNBsQjc8NhZmsmQ3BVOCEatui9tvSNJ4K8GQufAqot9rk6TvfEW-c5v7tTwYsq6W5UX1XskaGvW1xK267-4YzHRvY3Xpp9hwU6PsBhy7V4tXlK0gImpT5qLJ28Z2nBd1QUPZjtD9HqUwvFCbETowBH6HyUT4Qt0Q.2067263833393921.2587560074637004.2026782107418800.1919051138227184.3047826078634203.1619024751569440.10218361625492082.10220059717475528.2541058062609402/1919051138227184/?type=1&opaqueCursor=AbruRNbfglhqoR5IxxAUnw2X96eWdUw3XxLPHPqdjdAwBK_yDEGbRz8xFd226dtSHzNm8ojnn5aGZ14JCwu8vbs9FK-WRjjSDLWZ9ZftNeLdhsm00KAkcbRZsqriqUxu83QAoqWm72LS3cz6YQTETddFgqSBD4oO9CRVHQHqj_LgeWSO1kL6jgDstw9U-vCFOeF7XciMqRUTOoeanJm4R9oN6QLcCHFEHo836_Fi-H0XlA5TiK39gzNC7LUbc67tpVJhH-cF27p6Rp6bgoCAgSgl6_t35dK9t2AWK2988ZdVpmKDFpw3Tjz_5IKL5MwzCsX8OKJXJ9gh6E61ayH9thMbDFe51Bi3hNIUXzWFJLBAnNsZ8s64nT2sWNs91By1IJSyIbaJ4nET-snCbkQKq-COvvORUSB8U5XUtBRErs236tAX0ytg5kynlp8-ldc7j3awuVadO-Zh65ZGTpvLn0VuDXDMW08wTxyf6dVUEMxOeFUwKtEgjrwCTaqTpDNzydQw6bvTbE4sjGZUHelN2WweaQAZsgB0RYy1sp9IOQc45IjE_bEMIgYjiFFw0JgT7mws2NqfTmavXYjQIqwyZ7JHIQGwwcgBvzU5iVGxWXBZQ4bvmUtFBXVcuSBfghIy6PJVPBjlqlvFbhIvW80LfUDLuUDPkohwqQ9Khy8TO9rhqntYhjmT4SxzvByzmgWzTqkFpfXQ6GbnPgkAWMn6k8x_hzlKV-h4l9uaPy-S8gMlDA&theater", "https://factcheck.afp.com/quote-does-not-exist-newspaper-and-soros-philanthropic-group-denied-funding-any-protests"]}
{"url": "https://facta.news/immagine-modificata/2020/08/05/questa-foto-di-una-barca-vicino-a-tre-balene-e-falsa/", "title": "Questa foto di una barca vicino a tre balene \u00e8 falsa", "content": ["Il 2 agosto su Facebook \u00e8 stata pubblicata una foto che mostra una barca di pescatori vicino a tre grandi balene.", "L\u2019immagine \u00e8 accompagnata da questo commento: \u00abFantastico \ud83d\ude2f\u00bb.", "Questa immagine \u00e8 falsa.", "Come ha ricostruito infatti il sito di fact-checking Snopes , nella foto originale non compare la barca dei pescatori vicino alle balene.", "L\u2019imbarcazione \u00e8 stata aggiunta successivamente con un programma di grafica.", "Lo stesso autore della foto ha spiegato di aver modificato lui stesso la propria immagine \u201cper divertimento\u201d."], "category": "Immagine Modificata", "publish_date": "2020-08-05", "tags": ["balene", "oceano"], "links": ["https://www.facebook.com/photo.php?fbid=3169113983172817&set=gm.1525014011002036&type=3&theater", "https://www.snopes.com/fact-check/whales-feeding-boat-photo/", "https://hoaxeye.com/2016/06/19/whales-near-a-small-boat/"]}
{"url": "https://facta.news/notizia-vecchia/2020/08/05/la-notizia-del-papa-ai-domiciliari-dopo-aver-picchiato-un-ladro-in-casa-e-del-2017/", "title": "La notizia del \u00abpap\u00e0 ai domiciliari\u00bb dopo aver picchiato un ladro in casa \u00e8 del 2017", "content": ["Il 5 agosto su Facebook \u00e8 stata pubblicata un\u2019immagine che mostra una parte di una pagina di un giornale.", "Si legge: \u00abFirenze.", "Botte al bandito che fa irruzione: pap\u00e0 ai domiciliari.", "Il ladro rom libero a Firenze, l\u2019uomo che ha difeso la sua famiglia dal furto costretto a passare 7 mesi ai domiciliari e a risarcire il nomade con 1.500 euro.", "L\u2019uomo con la figlioletta ha scoperto il nomade in casa e l\u2019ha massacrato: condannato\u00bb.", "Questa notizia risale a tre anni fa ed \u00e8 stata pubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Come riportato da diverse testate locali e nazionali ( qui e qui ) il 17 agosto 2015 a Firenze un uomo, rientrando in casa con la propria figlia, aveva scoperto un estraneo che si era introdotto nella sua abitazione e lo aveva picchiato.", "Nel 2017 l\u2019uomo era stato poi condannato a un anno e 6 mesi di carcere e a un risarcimento di 1.500 euro per lesioni gravi."], "category": "Notizia Vecchia", "publish_date": "2020-08-05", "tags": ["firenze"], "links": ["https://www.facebook.com/photo.php?fbid=109985874150171&set=a.102864324862326&type=3&theater", "http://www.ladyradio.it/2017/11/trova-un-intruso-casa-lo-picchia-condannato-ladro-assolto/", "https://www.ilgiornale.it/news/cronache/difende-sua-figlia-ladro-giudice-condanna-padre-1469685.html"]}
{"url": "https://facta.news/notizia-falsa/2020/08/05/no-quella-ritratta-in-questa-immagine-non-e-la-casa-di-andrea-bocelli/", "title": "No, quella ritratta in questa immagine non \u00e8 la casa di Andrea Bocelli", "content": ["Mercoled\u00ec 5 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un\u2019immagine , pubblicata il 30 luglio su Facebook, che ritrae quella che appare come una tenuta rurale con una piscina.", "Nell\u2019immagine, la villa viene presentata come \u00abla casa di Andrea Bocelli\u00bb.", "Tale indicazione \u00e8 preceduta dalla frase \u00abBocelli: \u201cDurante il lockdown mi sono sentito umiliato e offeso da questo governo per la privazione della libert\u00e0 di uscire di casa.", "Sembrava di stare in gabbia\u00bb.", "La dichiarazione riportata nel post \u00e8 parzialmente corretta, ma l\u2019immagine non ritrae la casa di Andrea Bocelli.", "Attraverso una ricerca inversa per immagini scopriamo infatti che l\u2019edificio ritratto nell\u2019immagine oggetto di verifica \u00e8 il Poderino di San Cristoforo , un antico casolare di Lajatico, in provincia di Pisa ( luogo di nascita di Andrea Bocelli), ora utilizzato come resort vacanze.", "Secondo quanto riportano fonti di stampa, l\u2019abitazione principale di Bocelli si trova invece a Forte dei Marmi ed \u00e8 descritta da TgCom 24 come \u00abuna villa di lusso\u00bb che si sviluppa su tre piani e ha dieci camere da letto.", "A Lajatico Bocelli possiede comunque una tenuta di famiglia, il Poggioncino , che ospita anche le scuderie e una cantina vinicola .", "Nonostante non sia la sua abitazione principale, il sito web della tenuta la descrive come \u00abuno dei \u201crifugi\u201d preferiti da Andrea Bocelli, quando libero dagli impegni concertistici internazionali\u00bb.", "Andrea Bocelli \u00e8 arrivato alle cronache lo scorso 27 luglio, in seguito alla sua partecipazione all\u2019evento \u201cCovid-19 tra informazione, scienza e diritto\u201d, promosso dal deputato Vittorio Sgarbi e dal senatore Armando Siri.", "In quella circostanza il tenore aveva dichiarato di non conoscere nessuno \u00abfinito in terapia intensiva\u00bb a causa della Covid-19 (qui dal minuto 00.49 ) e di essersi sentito \u00abumiliato e offeso\u00bb dopo essere stato \u00abprivato della libert\u00e0 di uscire di casa senza aver commesso crimine alcuno\u00bb ( dal minuto 1.10 ) e di aver di conseguenza \u00abdisobbedito al divieto\u00bb imposto dal Dpcm del 23 febbraio 2020 , che istituiva misure urgenti di contenimento in risposta alla pandemia da Covid-19.", "La dichiarazione riportata nell\u2019immagine oggetto di verifica \u00e8 dunque parzialmente vera, con la sola eccezione della frase \u00absembrava di stare in gabbia\u00bb, mai pronunciata pubblicamente da Bocelli."], "category": "Notizia Falsa", "publish_date": "2020-08-05", "tags": ["#verabot", "andrea bocelli", "coronavirus sars-cov-2", "covid-19", "lockdown"], "links": ["https://www.facebook.com/piudormopiudormire/photos/a.10152099802075126/10158654604185126/?type=3&theater", "http://www.poderino-toscana.it/", "https://www.tpi.it/spettacoli/musica/andrea-bocelli-carriera-20190219203768/", "https://iltirreno.gelocal.it/versilia/cronaca/2018/08/11/news/nuovo-tentativo-di-furto-nella-villa-di-andrea-bocelli-a-forte-dei-marmi-1.17145257", "https://www.tgcom24.mediaset.it/spettacolo/foto/andrea-bocelli-ecco-la-sua-villa-di-lusso-a-forte-dei-marmi_3089509-2018.shtml", "http://poggioncino.com/tenuta/", "https://www.quattrocalici.it/vino/bocelli/poggioncino/", "https://www.repubblica.it/politica/2020/07/27/news/cornavirus_sgarbi_insiste_in_italia_non_c_e_piu_il_governo_ci_ascolti_-262991120/", "https://www.youtube.com/watch?v=VCZXENXU5Ws", "https://youtu.be/VCZXENXU5Ws?t=47", "https://youtu.be/VCZXENXU5Ws?t=70", "https://www.gazzettaufficiale.it/eli/id/2020/02/23/20A01228/sg"]}
{"url": "https://facta.news/fuori-contesto/2020/07/31/questa-foto-non-mostra-una-manifestazione-che-si-e-svolta-a-lisbona-contro-il-governo/", "title": "Questa foto non mostra una manifestazione che si \u00e8 svolta a Lisbona \u00abcontro il governo\u00bb", "content": ["Il 15 maggio 2020 su Facebook \u00e8 stata pubblicata una foto che mostra una grande folla nella strada di una citt\u00e0.", "Lo scatto, nella parte superiore, \u00e8 accompagnato da un testo in cui si sostiene che si tratterebbe di una manifestazione tenutasi a Lisbona \u00abcontro il governo\u00bb.", "Questo contenuto \u00e8 fuorviante e veicola una notizia falsa.", "La foto \u00e8 reale, ma non \u00e8 stata scattata a Lisbona a maggio 2020.", "Lo scatto risale al 23 gennaio 2007 e mostra le persone che a Istanbul, in Turchia, avevano partecipato al funerale del giornalista armeno Hrant Dink , ucciso quattro giorni prima."], "category": "Fuori Contesto", "publish_date": "2020-07-31", "tags": ["governo", "lisbona", "manifestazione"], "links": ["https://www.facebook.com/photo.php?fbid=705807176821490&set=pb.100021766425348.-2207520000..&type=3&theater", "https://www.gettyimages.com.au/detail/news-photo/tens-of-thousands-of-mourners-attend-the-funeral-ceremony-news-photo/73082896?uiloc=thumbnail_more_from_this_event_adp", "https://hrantdink.org/en/hrant-dink/316-hrant-dink-biography"]}
{"url": "https://facta.news/fuori-contesto/2020/07/31/questa-foto-non-mostra-giorgio-gori-in-vacanza-in-spagna-senza-mascherina-durante-la-pandemia-di-covid-19/", "title": "Questa foto non mostra Giorgio Gori in vacanza in Spagna senza mascherina durante la pandemia di Covid-19", "content": ["Il 29 luglio 2020 su Facebook \u00e8 stata pubblicata una foto che mostra il sindaco di Bergamo Giorgio Gori insieme alla moglie Cristina Parodi camminare in costume nei pressi di una spiaggia.", "L\u2019immagine \u00e8 accompagnata da un commento di critica in cui si sostiene che la scena mostrerebbe il primo cittadino della citt\u00e0 lombarda in vacanza in Spagna durante la pandemia di Covid-19 senza indossare la mascherina.", "Questo contenuto \u00e8 fuorviante e veicola una notizia falsa.", "La foto \u00e8 reale ma non \u00e8 stata scattata a luglio 2020 durante la pandemia di Covid-19.", "Lo scatto risale ad agosto 2011 e mostra Giorgio Gori \u2013 all\u2019epoca non ancora sindaco di Bergamo dato che il mandato \u00e8 cominciato a giugno 2014 \u2013 in vacanza con Cristina Parodi alle Baleari, come si pu\u00f2 verificare qui ."], "category": "Fuori Contesto", "publish_date": "2020-07-31", "tags": ["#verabot", "bergamo", "covid-19", "cristina parodi", "giorgio gori", "nuovo coronavirus sars-cov-2", "pandemia"], "links": ["https://www.facebook.com/photo.php?fbid=10223849664377709&set=a.10206823258568205&type=3&theater", "https://www.ilgiorno.it/bergamo/cronaca/2014/06/08/1076130-elezioni-ballottaggio.shtml", "https://www.vanityfair.it/people/italia/2011/08/24/cristina-parodi-giorgio-gori-mare-formentera#?refresh=ce"]}
{"url": "https://facta.news/fuori-contesto/2020/08/03/questa-foto-di-una-folla-di-persone-non-mostra-la-manifestazione-di-berlino-contro-le-restrizioni-per-la-pandemia/", "title": "Questa foto di una folla di persone non mostra la manifestazione di Berlino contro le restrizioni per la pandemia", "content": ["Il 2 agosto su Facebook \u00e8 stata pubblicata una foto che mostra una grande folla ripresa dall\u2019alto.", "L\u2019immagine \u00e8 accompagnata da questo commento: \u00abBERLINO 01 D\u2019AGOSTO 2020, MA QUANDO LO FA L\u2019ITALIA???", "PREFERITE CONTINUARE SOTTOMESSI????\u00bb.", "Questo \u00e8 un contenuto fuorviante che veicola una notizia falsa.", "La foto \u00e8 vera ma non mostra la \u201cGiornata della libert\u00e0\u201d, manifestazione svoltasi a Berlino il 1\u00b0 agosto 2020 contro le restrizioni per contrastare la pandemia di Covid-19 (ritenute un attacco alle libert\u00e0 personali dagli organizzatori).", "L\u2019immagine oggetto della nostra analisi, infatti, ha pi\u00f9 di vent\u2019anni: ritrae un momento della Love Parade, festival di musica dance, svoltasi a Berlino il 10 luglio 1999, come si pu\u00f2 verificare qui ."], "category": "Fuori Contesto", "publish_date": "2020-08-03", "tags": ["#verabot", "berlino", "covid-19", "germania", "giornata della libert\u00e0", "nuovo coronavirus sars-cov-2"], "links": ["https://www.facebook.com/photo.php?fbid=10221663326228904&set=a.1675709449049&type=3&theater", "https://www.bbc.com/news/av/world-europe-53622798/coronavirus-german-day-of-freedom-challenges-restrictions", "https://stock.adobe.com/146629382?as_campaign=TinEye&as_content=tineye_match&epi1=146629382&tduid=7592b1aa96afe1b25f3f06ec45692662&as_channel=affiliate&as_campclass=redirect&as_source=arvato"]}
{"url": "https://facta.news/fuori-contesto/2020/08/05/questa-immagine-non-mostra-nuove-specie-di-coralli-trovate-alle-galapagos/", "title": "Questa immagine non mostra \u00abnuove specie di coralli\u00bb trovate alle Galapagos", "content": ["Il 4 agosto \u00e8 stata pubblicata su Facebook un\u2019immagine di quello che sembra un essere vivente marino.", "La foto \u00e8 accompagnata da questo commento: \u00abNuove specie di coralli trovate vicino alle Isole Galapagos\u00bb.", "Questa \u00e8 una notizia falsa.", "La foto oggetto della nostra analisi infatti non mostra delle \u00abnuove specie di coralli trovate vicino alle Isole Galapagos\u00bb.", "L\u2019immagine \u00e8 in realt\u00e0 un\u2019elaborazione digitale artistica pubblicata online il 27 agosto 2017, come si pu\u00f2 verificare qui .", "Infine, la notizia della scoperta di nuovi coralli alle Galapagos risale a settembre 2009, come si pu\u00f2 leggere qui ."], "category": "Fuori Contesto", "publish_date": "2020-08-05", "tags": ["coralli", "galapagos"], "links": ["https://www.facebook.com/300907157164030/photos/a.300954677159278/695901024331306/?type=3&theater", "https://www.deviantart.com/batjorge/art/Ecosystem-701081007", "https://www.theguardian.com/environment/2009/sep/09/coral-new-species-galapagos"]}
{"url": "https://facta.news/notizia-vera/2020/08/10/un-chimico-olandese-ha-realmente-messo-in-guardia-dai-rischi-per-la-salute-provocati-dalla-punta-del-cono-gelato/", "title": "Un chimico olandese ha realmente messo in guardia dai rischi per la salute provocati dalla punta del cono gelato", "content": ["Luned\u00ec 10 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo, pubblicato il 29 luglio 2019 dal sito web del quotidiano Il Messaggero e intitolato: \u00abNon resisti alla punta del cono gelato?", "Cosa contiene e i rischi per la salute\u00bb.", "Secondo l\u2019articolo, \u00abil cibo preferito da grandi e piccoli durante i mesi pi\u00f9 caldi pu\u00f2 rivelarsi pi\u00f9 deleterio di quanto pensiamo\u00bb e questo a causa dei grassi saturi contenuti nella punta del cono gelato.", "A mettere in guardia dal pericolo sarebbe stato Bert Weckhuysen , \u00abun chimico dell\u2019Universit\u00e0 di Utrecht\u00bb che \u00abha esaminato a fondo il contenuto dell\u2019ultimo irresistibile morso\u00bb.", "Si tratta di una notizia reale.", "Nonostante non si tratti di una pubblicazione scientifica, le preoccupazioni di Weckhuysen sono espresse in questo video , pubblicato l\u201911 maggio 2016 dal canale YouTube Universiteit van Nederland , che si occupa di rendere disponibili lezioni gratuite provenienti dalle principali universit\u00e0 olandesi.", "Secondo quanto spiega Weckhuysen, il punto di fusione del cioccolato contenuto nella punta del cornetto viene modificato attraverso un processo di idrogenazione (ovvero l\u2019aggiunta di idrogeno a un composto chimico), che trasforma i grassi insaturi in grassi saturi.", "Per verificare la veridicit\u00e0 dell\u2019informazione basta consultare la tabella nutrizionale del Cornetto classico Algida, che presenta 18 grammi di grassi ogni 100 grammi, di cui 13 saturi.", "I medici e gli esperti di alimentazione consigliano di ridurre l\u2019assunzione di tale tipologia di grassi \u2013 presente anche nel burro e nella carne lavorata \u2013 perch\u00e9 pi\u00f9 difficile da aggredire per il metabolismo, a causa del doppio legame che caratterizza la sua catena chimica.", "L\u2019orientamento della comunit\u00e0 scientifica non appare tuttavia univoco e una ricerca del British Medical Journal risalente al 2015 ha escluso che l\u2019assunzione di grassi saturi possa provocare un aumento del rischio di morte o l\u2019insorgenza di malattie cardiache, ictus e diabete di tipo 2."], "category": "Notizia Vera", "publish_date": "2020-08-10", "tags": ["cornetto", "gelato", "grassi saturi"], "links": ["https://www.ilmessaggero.it/video/salute/punta_cono_gelato_rischi_salute-4647118.html", "https://www.uu.nl/staff/BMWeckhuysen/0", "https://www.youtube.com/watch?v=FVjsIOXf3BU", "https://www.youtube.com/channel/UCSW0CYhKC1J0cpknZvN8MvQ", "http://www.treccani.it/enciclopedia/idrogenazione/", "https://www.tigros.it/shop/product/cornetto-classico", "https://www.ausl.imola.bo.it/flex/cm/pages/ServeBLOB.php/L/IT/IDPagina/1743", "https://www.focus.it/scienza/salute/perche-gli-acidi-grassi-saturi-fanno-male", "https://www.fondazioneveronesi.it/magazine/articoli/lesperto-risponde/acidi-grassi-saturi-fanno-male-alla-salute-o-no", "https://www.bmj.com/content/351/bmj.h3978"]}
{"url": "https://facta.news/fuori-contesto/2020/08/10/questo-foto-di-compleanno-di-giuseppe-conte-non-e-stata-scattata-durante-la-pandemia-di-covid-19/", "title": "Questa foto di compleanno di Giuseppe Conte non \u00e8 stata scattata durante la pandemia di Covid-19", "content": ["Il 9 agosto su Facebook \u00e8 stata pubblicata una foto che mostra il presidente del Consiglio , Giuseppe Conte, insieme a un gruppo di persone, dietro una torta di compleanno.", "L\u2019immagine \u00e8 accompagnata da questo commento: \u00abSorge spontanea una domanda, anzi tre\u2026 distanziamento sociale? mascherine? ci state prendendo per il culo?\u00bb.", "Questo \u00e8 un contenuto fuorviante che veicola una notizia falsa.", "La foto \u00e8 vera ma non \u00e8 stata scattata ad agosto 2020 durante la pandemia di Covid-19.", "La foto oggetto della nostra analisi del compleanno del presidente del Consiglio (Conte \u00e8 nato l\u20198 agosto 1964) risale infatti all\u20198 agosto 2018, come si pu\u00f2 verificare qui ."], "category": "Fuori Contesto", "publish_date": "2020-08-10", "tags": ["#verabot", "covid", "giuseppe conte", "nuovo coronavirus sars-cov-2"], "links": ["https://www.facebook.com/photo.php?fbid=111359384012820&set=a.102864324862326&type=3&theater", "http://www.governo.it/it/il-presidente", "https://www.instagram.com/p/BmOHM7pgBTW/?utm_source=ig_embed"]}
{"url": "https://facta.news/fuori-contesto/2020/08/05/queste-imbarcazioni-non-sono-pronte-per-portare-migranti-in-italia-dalla-tunisia/", "title": "Queste imbarcazioni non sono pronte per portare migranti in Italia dalla Tunisia", "content": ["Il 4 agosto \u00e8 stata pubblicata su Facebook una foto che mostra dall\u2019alto una spiaggia piena di imbarcazioni.", "L\u2019immagine \u00e8 accompagnata da questo commento: \u00abTUNISIA\u2026 PRONTI ALL\u2019INVASIONE!!!\u00bb.", "Questo \u00e8 un contenuto fuorviante, che veicola una notizia falsa: l\u2019immagine \u00e8 infatti vera, ma non mostra delle imbarcazioni in Tunisia, pronte per portare migranti sulle coste italiane.", "La foto \u00e8 stata pubblicata il 3 novembre 2019 sul profilo Instagram di Elijah Gachoka e mostra una scena verificatesi in Mauritania, uno stato africano che si affaccia sull\u2019oceano Atlantico.", "Le imbarcazioni riprese dall\u2019alto sono delle piroghe utilizzate per pescare."], "category": "Fuori Contesto", "publish_date": "2020-08-05", "tags": ["immigrazione", "tunisia"], "links": ["https://www.facebook.com/photo.php?fbid=10157681202866219&set=a.10151274699411219&type=3&theater", "https://www.instagram.com/p/B4XhA8yg1Uu/?utm_source=ig_embed", "https://www.instagram.com/p/B4XhA8yg1Uu/?utm_source=ig_embed"]}
{"url": "https://facta.news/notizia-vera/2020/08/07/un-giudice-di-pace-ha-davvero-annullato-una-multa-fatta-durante-il-lockdown-per-illegittimita-dello-stato-di-emergenza/", "title": "Un giudice di pace ha davvero annullato una multa fatta durante il lockdown per \u00abillegittimit\u00e0 dello stato di emergenza\u00bb", "content": ["Il 7 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un articolo, pubblicato il 4 agosto dal sito web Ultimora Online e intitolato: \u00abAnnullate le multe durante il lockdown\u2026\u00bb.", "L\u2019articolo riporta la notizia di una sentenza con cui \u00abil Giudice di Pace Emilio Manganiello di Frosinone ha annullato una sanzione Covid-19\u00bb, che tra le motivazioni citerebbe l\u2019illegittimit\u00e0 dello stato di emergenza deliberato dal Consiglio dei ministri lo scorso 31 gennaio 2020, in conseguenza del rischio sanitario generato dalla diffusione della Covid-19.", "Citando il codice della Protezione Civile , Manganiello sostiene che lo stato d\u2019emergenza in Italia possa essere \u00abdichiarato solo per calamit\u00e0 naturali, e non per motivi sanitari\u00bb.", "La notizia riportata online \u00e8 vera, ma sono necessarie una serie di osservazioni.", "Procediamo con ordine.", "Come spiega la testata locale Frosinone Today , la notizia in questione fa riferimento alla sentenza 516/2020 , riguardante il caso di un padre e una figlia \u00abbloccati fuori casa durante il lockdown mentre erano diretti a fare rifornimento di acqua ad una fontanella a scheda\u00bb.", "Il giudice di pace Emilio Manganiello ha rigettato la sanzione di 400 euro a persona, motivando la decisione con l\u2019illegittimit\u00e0 dello stato d\u2019emergenza, \u00abemanato in assenza dei presupposti legislativi, in quanto nessuna fonte costituzionale o avente forza di legge ordinaria attribuisce il potere al Consiglio dei Ministri di dichiarare lo stato di emergenza per rischio sanitario\u00bb.", "Secondo Manganiello, la deliberazione dello stato d\u2019emergenza spetterebbe dunque alle Protezione Civile e sarebbe regolata dall\u2019articolo 7 del decreto legislativo del 2 gennaio 2018 , che lo contempla per le sole \u00abemergenze di rilievo nazionale connesse con eventi calamitosi di origine naturale o derivanti dall\u2019attivit\u00e0 dell\u2019uomo\u00bb.", "Nella sentenza, Manganiello ha paragonato inoltre \u00abtali illegittime misure di sanit\u00e0 pubblica\u00bb a \u00abquelle adottate in Stati non democratici, come la Cina, che hanno un ordinamento costituzionale autoritario giuridicamente incompatibile con il nostro ordinamento costituzionale\u00bb.", "La sentenza ha scatenato numerose prese di posizione, tra le quali spicca quella del prefetto di Frosinone Ignazio Portelli, che in un\u2019intervista a Il Messaggero del 5 agosto ha definito la sentenza \u00abun atto misericordioso della peggiore specie perch\u00e9 crea illusioni e false aspettative\u00bb.", "Portelli ha anche aggiunto che una situazione simile \u00abcontrariamente a quanto si legge nella sentenza, non poteva essere in alcun modo prevista dai padri costituenti n\u00e9 tanto meno da studiosi in Italia e nel mondo, dato che la pandemia ha colpito oltre 200 nazioni\u00bb."], "category": "Notizia Vera", "publish_date": "2020-08-07", "tags": ["#verabot", "coronavirus sars-cov-2", "covid-19", "frosinone", "lockdown", "sars-cov-2"], "links": ["http://www.ultimoraonline.it/blog/2020/08/04/annullate-le-multe-durante-il-lockdown/", "https://www.gazzettaufficiale.it/eli/id/2020/02/01/20A00737/sg", "https://www.gazzettaufficiale.it/eli/id/2018/1/22/18G00011/sg", "https://www.today.it/rassegna/multe-annullate-coronavirus.html?utm_source=dlvr.it&utm_medium=twitter", "http://images.go.wolterskluwer.com/Web/WoltersKluwer/%7Be92d2f08-eef2-4e40-b571-af113b10a00e%7D_giudice-pace-frosinone-sentenza-156-2020.pdf", "https://www.gazzettaufficiale.it/eli/id/2018/1/22/18G00011/sg", "http://images.go.wolterskluwer.com/Web/WoltersKluwer/%7Be92d2f08-eef2-4e40-b571-af113b10a00e%7D_giudice-pace-frosinone-sentenza-156-2020.pdf#page=4", "http://www.prefettura.it/frosinone/contenuti/Biografia-822.htm", "https://www.ilmessaggero.it/frosinone/multa_lockdown_annullata_giudice_pace_frosinone_prefetto-5386723.html"]}
{"url": "https://facta.news/immagine-modificata/2020/08/10/questa-foto-di-matteo-salvini-che-legge-un-libro-capovolto-e-falsa/", "title": "Questa foto di Matteo Salvini che legge \u00abun libro capovolto\u00bb \u00e8 falsa", "content": ["Il 7 agosto su Facebook \u00e8 stata pubblicata una foto dell\u2019 ex ministro dell\u2019Interno e leader della Lega Matteo Salvini mentre al mare sembra leggere un libro al contrario.", "La foto \u00e8 accompagnata da questo commento: \u00abLeggere un libro capovolto non \u00e8 da tutti\u00bb.", "Questa notizia \u00e8 falsa.", "Nella foto originale, scattata a Milano Marittima a luglio 2015, infatti, il libro non risulta al contrario, come si pu\u00f2 verificare qui e qui .", "L\u2019immagine \u00e8 stata quindi modificata."], "category": "Immagine Modificata", "publish_date": "2020-08-10", "tags": ["lega", "matteo salvini"], "links": ["https://www.facebook.com/photo.php?fbid=2365616303747337&set=gm.3222245417862525&type=3&theater", "http://www.senato.it/leg/18/BGT/Schede/Attsen/00025407.htm", "https://www.gossipblog.it/post/449730/matteo-salvini-mare-immagini-reazioni-web", "https://www.corriere.it/foto-gallery/politica/14_dicembre_02/salvini-felpe-foto-nudo-copertina-oggi-8762e138-7a37-11e4-81be-7152760d3cf5.shtml?refresh_ce-cp"]}
{"url": "https://facta.news/fuori-contesto/2020/08/06/la-leonessa-ritratta-in-questa-foto-non-sta-mordendo-i-testicoli-del-maschio-perche-vuole-accoppiarsi/", "title": "La leonessa ritratta in questa foto non sta mordendo i testicoli del maschio perch\u00e9 vuole accoppiarsi", "content": ["Mercoled\u00ec 5 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post, pubblicato il 26 luglio su Facebook dalla pagina Cani Gatti & Co: Luxury Pets.", "Il post oggetto di verifica contiene una sequenza di due foto, che mostrano una leonessa mordere apparentemente i testicoli del leone maschio.", "Il testo di accompagnamento recita: \u00abQuando le leonesse sono in calore, fanno molto sesso in un solo giorno.", "Dalle 20 alle 40 volte.", "\u00c8 la leonessa che chiede di accoppiarsi al maschio.", "E se un maschio \u00e8 stanco e non riesce a starle dietro lei per punizione gli morde le palle\u00bb.", "Le informazioni riportate nel post sono corrette, ma la scena ritratta nelle fotografie ha un\u2019altra spiegazione.", "Secondo l\u2019 Istituto Superiore di Sanit\u00e0 , \u00abi leoni si accoppiano per lunghi periodi di tempo, copulando frequentemente dalle venti alle quaranta volte al giorno\u00bb, proprio come riportato nel post oggetto di verifica.", "\u00c8 altres\u00ec vero che la conclusione dell\u2019accoppiamento tra leoni \u00e8 caratterizzato da comportamenti violenti dell\u2019esemplare femmina nei confronti del maschio.", "Ma \u00e8 davvero questa la spiegazione della scena ritratta nelle foto?", "La sequenza \u00e8 stata scattata il 22 gennaio 2020 dalla fotografa naturalista Safi Kok allo zoo di Rotterdam, nei Paesi Bassi, ed \u00e8 contenuta in un album pubblicato sul portale di condivisione fotografica Flickr , che mostra altre istantanee con protagonisti i due felini.", "Le immagini successive rendono chiara la giovane et\u00e0 della leonessa, mostrando al contempo un secondo esemplare femminile, di et\u00e0 pi\u00f9 avanzata.", "Come spiega il sito dello zoo di Rotterdam in questa descrizione pubblicata il 1 aprile 2019, si tratta di una \u201cfamiglia\u201d di leoni asiatici composta da cinque membri: l\u2019esemplare maschio adulto Apael, l\u2019esemplare di femmina adulta Lalana e tre cuccioli, chiamati Asha, Reena e Mette.", "La sequenza di foto pubblicata su Facebook ritrae Apael e uno dei tre cuccioli e non mostra dunque una dinamica finalizzata all\u2019accoppiamento."], "category": "Fuori Contesto", "publish_date": "2020-08-06", "tags": ["leonessa", "leoni"], "links": ["http://facebook.com/GomminiLuxuryPets/photos/a.383599825107024/2029434113856912/?type=3&theater", "http://old.iss.it/binary/neco/cont/Primo%20Levi.1208787891.pdf#page=5", "https://www.researchgate.net/publication/256528450_Unique_mating_behaviour_of_Asiatic_lion_Panthera_leo_persica_in_the_Gir_Forest_Gujarat", "https://www.flickr.com/people/jakok/", "https://www.flickr.com/photos/jakok/49868474968/in/photostream/", "https://www.diergaardeblijdorp.nl/en/2019/04/01/three-rare-asiatic-lion-cubs/"]}
{"url": "https://facta.news/notizia-falsa/2020/08/06/no-queste-immagini-non-provano-che-lesplosione-di-beirut-sia-stata-causata-da-un-missile/", "title": "No, queste immagini non provano che l\u2019esplosione di Beirut sia stata causata da un missile", "content": ["Gioved\u00ec 6 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post, pubblicato il 5 agosto su Facebook da un account personale .", "Il post oggetto di verifica contiene due fotogrammi, che secondo il suo autore mostrerebbero \u00abil missile sparato su Beirut\u00bb durante quello che nella didascalia viene definito un \u00abattacco missilistico militare\u00bb.", "Una delle immagini contenute nel post non si riferisce all\u2019esplosione di Beirut, la seconda s\u00ec, ma non ritrae l\u2019impatto di un missile.", "La didascalia contiene invece una notizia falsa.", "Il riferimento del post \u00e8 all\u2019enorme esplosione avvenuta il 4 agosto 2020 nel porto di Beirut, la capitale del Libano, che secondo pi\u00f9 aggiornate disponibili avrebbe provocato 135 morti e oltre cinquemila feriti, un bilancio comunque provvisorio.", "Secondo fonti investigative riportate da Reuters , la pista privilegiata dalle indagini riguarda la detonazione di una notevole quantit\u00e0 di nitrato d\u2019ammonio , composto chimico utilizzato come fertilizzante in agricoltura, ma impiegato anche nella costruzione di armamenti.", "L\u2019esplosione sarebbe stata innescata da lavori di saldatura in corso nella struttura che ospitava il materiale e sarebbe stata accidentale.", "Nelle ore immediatamente successive all\u2019esplosione, il presidente degli Stati Uniti Donald Trump aveva parlato di \u00abun terribile attacco\u00bb ai danni del Libano.", "La stessa ipotesi di un attacco militare \u00e8 stata cavalcata da Hezbollah, gruppo islamista sciita radicale nonch\u00e9 una delle principali fazioni politiche libanesi: Hezbollah ha puntato il dito contro un presunto \u00absabotaggio israeliano\u00bb.", "I rapporti tra Israele e il Libano sono infatti storicamente tesi e recentemente sono peggiorati a causa dell\u2019intensificarsi degli scontri tra lo stato ebraico ed Hezbollah.", "Il 28 luglio 2020 il governo libanese, retto da una maggioranza sunnita, aveva denunciato le responsabilit\u00e0 di Israele nell\u2019escalation di tensione al confine tra due stati.", "Nessuna accusa contro Israele \u00e8 comunque arrivata dalle autorit\u00e0 libanesi dopo l\u2019esplosione, mentre il primo ministro israeliano Benjamin Netanyahu ha prontamente offerto condoglianze e aiuti umanitari allo stato vicino.", "L\u2019ipotesi che possa essersi trattato di un\u2019azione militare \u00e8 stata inoltre smentita da ufficiali del Dipartimento della Difesa americano il 5 agosto, contraddicendo in questo modo le prime dichiarazioni di Trump.", "Tornando al post oggetto di verifica, la prima foto si presenta come il fermo immagine tratto da un video, ma il fotogramma non compare in nessuno dei filmati circolati sull\u2019esplosione.", "La ricerca inversa per immagini, inoltre, non restituisce alcun risultato.", "Non \u00e8 dunque possibile rintracciare l\u2019origine dell\u2019immagine.", "La seconda foto arriva invece da uno dei filmati della tragedia pi\u00f9 circolati in rete e secondo l\u2019autore del post ritrarrebbe il momento in cui un missile colpisce il porto di Beirut (il presunto missile \u00e8 cerchiato di rosso nella foto).", "Il video da cui \u00e8 tratta la foto, tuttavia, \u00e8 disponibile in rete con una risoluzione migliore , che rende chiaro come l\u2019oggetto non sia un missile, ma un semplice uccello (dal minuto 1.09) In conclusione, non esistono prove del fatto che l\u2019esplosione di Beirut sia stata provocata da un missile.", "L\u2019ipotesi non \u00e8 stata menzionata dal governo n\u00e9 dalle autorit\u00e0 libanesi, che privilegiano la pista della detonazione accidentale.", "Tale ricostruzione \u00e8 stata smentita da ufficiali del Dipartimento della Difesa americano.", "Le due immagini contenute nel post e utilizzate come prova sono rispettivamente un fotogramma tratto da un video di origine ignota e l\u2019immagine di un uccello che sorvola il porto di Beirut appena prima della detonazione."], "category": "Notizia Falsa", "publish_date": "2020-08-06", "tags": ["beirut", "esplosione", "israele", "libano", "missile"], "links": ["https://www.facebook.com/midariva2/posts/721349125367789", "https://www.youtube.com/watch?v=FnSr820S2Mk", "https://www.reuters.com/article/us-lebanon-security-blast/toll-expected-to-rise-in-blast-that-shook-beirut-killing-78-and-injuring-thousands-idUSKCN25107B", "https://www.ilsole24ore.com/art/nitrato-d-ammonio-che-cos-e-e-perche-e-esplosivo-ADTB02h", "https://apnews.com/6e970282968b2f3fce3ea0ad351c8049", "https://www.adnkronos.com/fatti/esteri/2020/08/04/esplosioni-beirut-fonti-hezbollah-stato-sabotaggio-israeliano_hdlsJXfS7QqH3cCbmntuiP.html", "http://www.treccani.it/enciclopedia/guerra-israele-libano_%28Lessico-del-XXI-Secolo%29/", "https://formiche.net/2020/07/israele-hezbollah-iran-cina/", "https://apnews.com/75bb712d8f1016deb4b8d46aa452358d", "https://twitter.com/IsraeliPM/status/1291011241431969793", "https://edition.cnn.com/2020/08/04/politics/defense-officials-contradict-trump-beirut/index.html", "https://www.facebook.com/watch/?v=670212850252406"]}
{"url": "https://facta.news/notizia-falsa/2020/08/05/no-giorgia-meloni-non-e-indagata-per-voto-di-scambio-a-napoli/", "title": "No, Giorgia Meloni non \u00e8 indagata per voto di scambio a Napoli", "content": ["Il 5 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post, pubblicato il 3 agosto su Facebook.", "Secondo la pagina Fan di Paola Taverna (62mila like alla data del 5 agosto, non direttamente collegata alla vice presidente del Senato Paola Taverna) la deputata e presidente nazionale di Fratelli d\u2019Italia Giorgia Meloni sarebbe ufficialmente \u00abindagata per voti scambio a Napoli\u00bb.", "Questa \u00e8 una notizia falsa.", "Nella sua forma attuale, modificata con la legge n. 43 del 21 maggio 2019 , il codice penale italiano punisce il voto di scambio solo a patto che questo coinvolga organizzazioni di stampo mafioso.", "Il post oggetto di verifica suggerisce dunque l\u2019esistenza di un\u2019indagine che collega Meloni ad associazioni mafiose, informazione che non trova conferme giornalistiche, n\u00e9 in atti ufficiali delle procure.", "Un\u2019inchiesta per voto di scambio ha realmente coinvolto la sezione campana di Fratelli d\u2019Italia, il 15 febbraio 2018, ma senza investire direttamente la leader del partito.", "Le accuse della direzione distrettuale antimafia in quel caso interessarono il consigliere regionale campano Luciano Passariello, ma l\u2019indagine \u00e8 stata infine archiviata il 20 settembre 2019."], "category": "Notizia Falsa", "publish_date": "2020-08-05", "tags": ["giorgia meloni", "napoli", "voto di scambio"], "links": ["https://www.facebook.com/fandipaolataverna/photos/a.555587331163052/3168291833225909/?type=3&theater", "http://www.senato.it/leg/18/BGT/Schede/Attsen/00029189.htm", "https://www.camera.it/leg18/29?shadow_deputato=302103&idpersona=302103&idlegislatura=18", "https://www.fratelli-italia.it/teams/giorgia-meloni/", "https://www.gazzettaufficiale.it/atto/serie_generale/caricaDettaglioAtto/originario?atto.dataPubblicazioneGazzetta=2019-05-27&atto.codiceRedazionale=19G00051&elenco30giorni=false", "https://www.ilsecoloxix.it/italia/2018/02/15/news/napoli-indagato-per-voto-di-scambio-e-traffico-di-rifiuti-il-braccio-destro-della-meloni-1.30372168", "http://www.consiglio.regione.campania.it/portal/page?_pageid=33,8101&_dad=portal&_schema=PORTAL&id_cr=802", "http://www.antimafiaduemila.com/home/rassegna-stampa-sp-2087084558/224-giustizia-in-italia/75825-inchiesta-rifiuti-archiviazione-per-de-luca-jr-il-consigliere-regionale-passariello-e-altri-17.html"]}
{"url": "https://facta.news/notizia-falsa/2020/08/11/no-cecile-kyenge-non-ha-detto-chiedo-a-tutti-gli-immigrati-di-ribellarsi-al-governo/", "title": "No, C\u00e9cile Kyenge non ha detto \u00abchiedo a tutti gli immigrati di ribellarsi al governo\u00bb", "content": ["Il 9 agosto su Facebook \u00e8 stata pubblicata un\u2019immagine che ritrae l\u2019 ex europarlamentare C\u00e9cile Kyenge durante un suo intervento al parlamento europeo.", "Sull\u2019immagine compare anche un messaggio, sovrapposto, secondo cui in quell\u2019occasione la politica avrebbe detto: \u00ab\u201cBisogna tornare a governare\u201d Via i fascisti e razzisti.", "\u201cChiedo a tutti gli immigrati di ribellarsi al governo!\u201d\u00bb.", "Questa \u00e8 una notizia falsa che circola in rete da due anni e che non trova riscontro in nessuna testata nazionale e locale e in nessun intervento di Kyenge.", "Il video da cui \u00e8 tratta l\u2019immagine oggetto della nostra analisi \u00e8 stato pubblicato dalla stessa Kyenge sulla sua pagina Facebook il 14 dicembre 2017, come si pu\u00f2 verificare qui .", "Durante l\u2019intervento dell\u2019ex europarlamentare a Strasburgo, le dichiarazioni a lei attribuite non vengono mai pronunciate."], "category": "Notizia Falsa", "publish_date": "2020-08-11", "tags": ["c\u00e9cile kyenge", "immigrazione"], "links": ["https://www.facebook.com/photo.php?fbid=2533364626975149&set=a.1813047549006864&type=3&theater", "https://www.europarl.europa.eu/meps/it/124801/CECILE+KASHETU_KYENGE/history/8", "https://www.davidpuente.it/blog/2018/08/06/kyenge-shock-come-diffondere-un-video-bufala-senza-il-video/", "https://www.facebook.com/watch/?v=1096476130494893"]}
{"url": "https://facta.news/notizia-falsa/2020/08/10/no-christine-lagarde-non-ha-mai-detto-che-gli-anziani-vivono-troppo-e-sono-pericolosi-per-leconomia-mondiale/", "title": "No, Christine Lagarde non ha mai detto che \u00abgli anziani vivono troppo e sono pericolosi per l\u2019economia mondiale\u00bb", "content": ["Luned\u00ec 10 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un\u2019immagine pubblicata il 6 agosto su Facebook.", "Il post oggetto di verifica contiene l\u2019immagine della presidente della Bce Christine Lagarde e le attribuisce la citazione \u00abGli anziani vivono troppo e sono pericolosi per l\u2019economia mondiale\u00bb.", "La didascalia che accompagna l\u2019immagine recita: \u00abRicordiamoci sempre che, questi esseri ignobili, non sono altro che miserabili amici del Pd!\u00bb.", "La citazione riportata nell\u2019immagine \u00e8 falsa.", "Il riferimento \u00e8 a un passaggio contenuto nei capitoli analitici del Rapporto sulla stabilit\u00e0 finanziaria globale , pubblicato il 18 aprile 2012 dal Fondo Monetario Internazionale, al tempo guidato proprio da Christine Lagarde.", "Come riportato in un articolo del Corriere della Sera datato 12 aprile 2012, il rapporto sottolinea che \u00abse la vita media nel 2050 si allungher\u00e0 di 3 anni in pi\u00f9 di quanto previsto oggi, il gi\u00e0 ampio costo dell\u2019invecchiamento della popolazione aumenter\u00e0 del 50%\u00bb.", "Si tratta dunque di un\u2019analisi economica, una citazione non direttamente attribuibile a Lagarde (ma al Fondo Monetario Internazionale) che non parla di anziani che \u00abvivono troppo\u00bb, n\u00e9 della loro presunta pericolosit\u00e0 per \u00abl\u2019economia mondiale\u00bb.", "La frase \u00e8 stata dunque stravolta a tal punto da veicolare una notizia falsa."], "category": "Notizia Falsa", "publish_date": "2020-08-10", "tags": ["anziani", "bce", "christine lagarde", "economia", "fmi", "fondo monetario internazionale"], "links": ["https://www.facebook.com/italianidanilo/photos/a.430675161007163/801415163933159/?type=3&theater", "https://www.ecb.europa.eu/ecb/orga/decisions/html/cvlagarde.it.html", "https://www.imf.org/en/Publications/GFSR/Issues/2016/12/31/Global-Financial-Stability-Report-April-2012-The-Quest-for-Lasting-Stability-25343", "https://www.corriere.it/economia/12_aprile_11/fmi-allarme-longevita_e9458e42-83df-11e1-8bd9-25a08dbe0046.shtml"]}
{"url": "https://facta.news/fuori-contesto/2020/08/11/no-questa-foto-non-mostra-il-cratere-dellesplosione-di-beirut/", "title": "No, questa foto non mostra \u00abil cratere dell\u2019esplosione di Beirut\u00bb", "content": ["Il 5 agosto su Facebook \u00e8 stata pubblicata una foto che mostra un grande cratere vicino a quelli che sembrano dei palazzi.", "L\u2019immagine \u00e8 accompagnata da un commento in cui si afferma che si tratterebbe del cratere dopo l\u2019esplosione a Beirut avvenuta lo scorso 4 agosto.", "Questo \u00e8 un contenuto fuorviante che veicola una notizia falsa.", "La foto \u00e8 vera ma non mostra il cratere al porto di Beirut dopo l\u2019esplosione del 4 agosto 2020 ( che \u00e8 possibile vedere qui ).", "L\u2019immagine oggetto della nostra analisi risale invece ad agosto 2015 e si riferisce all\u2019esplosione verificatasi nel porto nord-orientale di Tianjin, in Cina, come si pu\u00f2 verificare qui ."], "category": "Fuori Contesto", "publish_date": "2020-08-11", "tags": ["beirut", "libano"], "links": ["https://www.facebook.com/photo.php?fbid=10224073743299131&set=a.1090821278517&type=3&theater", "https://www.bbc.com/news/world-middle-east-53680772", "https://www.bbc.com/news/world-asia-china-33951125"]}
{"url": "https://facta.news/notizia-falsa/2020/08/10/no-nessuna-recente-scoperta-della-nasa-cambiera-la-data-dei-segni-zodiacali/", "title": "No, nessuna \u00abrecente scoperta della Nasa\u00bb cambier\u00e0 la data dei segni zodiacali", "content": ["Luned\u00ec 10 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post pubblicato il 21 luglio su Facebook.", "Il post oggetto di verifica contiene l\u2019immagine di un cielo stellato ed \u00e8 accompagnato da una didascalia che recita: \u00abLe recenti scoperte NASA costringono a modificare lo zodiaco, vista la necessit\u00e0 d\u2019introdurre il segno di Ofiuco.", "Di conseguenza: arieti trasformati in pesci, gemelli in tori, scorpioni in bilance.", "Niente sar\u00e0 pi\u00f9 come prima e, finalmente, molte cose avranno una spiegazione scientifica!\u00bb.", "Si tratta di una notizia falsa.", "La storia del presunto slittamento di data dei segni zodiacali circola da settembre 2016 e viene data come notizia certa in questo articolo intitolato \u00abLa Nasa cambia l\u2019oroscopo e introduce Ofiuco: i segni zodiacali sono 13\u00bb, pubblicato il 24 settembre 2016 da Il Giornale.", "Nell\u2019articolo in questione, viene anche presentato il presunto nuovo calendario astrologico, con i segni zodiacali che \u00abslittano di un mese\u00bb.", "La notizia era per\u00f2 gi\u00e0 stata smentita dalla Nasa, in questo articolo pubblicato su Tumblr il 20 settembre 2016 dal titolo \u00abDi recente hai sentito dire che la Nasa ha cambiato i segni zodiacali?", "No, non lo abbiamo fatto\u00bb.", "Nel corpo dell\u2019articolo si spiega che \u00abla Nasa studia l\u2019astronomia, non l\u2019astrologia.", "Non abbiamo cambiato i segni zodiacali, abbiamo solo fatto dei calcoli\u00bb.", "Come spiega la Nasa, l\u2019attuale conformazione dell\u2019astrologia risale a oltre 3mila anni fa, quando i babilonesi divisero lo zodiaco (ovvero la fascia della volta celeste che il Sole percorre in 12 mesi) in 12 spicchi, caratterizzati da altrettante costellazioni che avrebbero dato vita agli attuali segni zodiacali.", "Le costellazioni effettivamente comprese nello zodiaco erano tuttavia 13, ma gli stessi babilonesi decisero arbitrariamente di escludere Ofiuco, cos\u00ec da far coincidere il numero di costellazioni con quello dei mesi (che gi\u00e0 ai tempi erano 12).", "Insomma, la Nasa non ha mai voluto cambiare le date dei segni zodiacali \u2013 n\u00e9 tantomeno aggiungere un tredicesimo segno \u2013 soprattutto dal momento che l\u2019astrologia non \u00e8 considerata una scienza .", "L\u2019agenzia spaziale americana si \u00e8 limitata a ripercorrere la storia dello zodiaco, raccontando l\u2019origine dei 12 segni e l\u2019arbitrariet\u00e0 di tale scelta."], "category": "Notizia Falsa", "publish_date": "2020-08-10", "tags": ["astrologia", "nasa", "ofiuco", "segni zodiacali", "zodiaco"], "links": ["https://www.facebook.com/photo.php?fbid=2808082292759365&set=basw.AbpX5cHrU71g3piAN7fP3KNX364CJH4xZcak04fQB2TU2PO30V-_d6QWUteZePMEe_XtZ8m5C8aeGoW1QRnE5G1ZEsgMnlmJYn0FTDlPMd7JkT6JS3LXRoTTDJC0iQOGlie8cLKme3II4eWKpoL3GDVi.3770676002959047.4636845263007666.1012919202473312.10157656113343067.3258901864153947.944452112652958.2808082292759365.2493251404336516.117236526747503&type=1&theater", "https://www.ilgiornale.it/news/cronache/nasa-cambia-loroscopo-e-introduce-ofiuco-i-segni-zodiacali-1310616.html", "https://nasa.tumblr.com/post/150688852794/zodiac", "http://www.treccani.it/vocabolario/zodiaco/#:~:text=%C5%BCod%C3%ACaco%20(o%20%C5%BBod%C3%ACaco)%20s.%20m.%20%5B,celeste%C2%BB%2C%20che%20%C3%A8%20propr.", "https://undsci.berkeley.edu/article/astrology_checklist"]}
{"url": "https://facta.news/notizia-falsa/2020/08/11/no-la-juventus-non-e-stata-ripescata-per-giocare-i-quarti-di-finale-di-champions-league/", "title": "No, la Juventus non \u00e8 stata ripescata per giocare i quarti di finale di Champions League", "content": ["Marted\u00ec 11 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post , pubblicato l\u20198 agosto su Facebook, secondo cui la Juventus sarebbe stata ripescata per giocare i quarti di finale di Uefa Champions League, in programma a Lisbona a partire dal 12 agosto 2020.", "Il post oggetto di verifica contiene la foto di una presunta schermata del televideo Rai, che riporta una notizia intitolata: \u00abChampions, Atletico Madrid Covid-positivo.", "Ripescata la Juventus\u00bb.", "Il sommario recita invece: \u00abL\u2019ombra del Covid-19 si allunga sulla Final Eight di Champions League.", "Due membri dello staff e a seguire otto\u00bb, mentre il testo restante risulta tagliato dalla foto.", "L\u2019immagine \u00e8 accompagnata dalla didascalia: \u00abC\u2019\u00e8 sempre speranza X la Juve, torna Sarri\u00bb.", "Si tratta di una notizia falsa.", "Il riferimento \u00e8 ai due casi di Covid-19 registrati il 10 agosto scorso nella rosa dell\u2019Atletico Madrid, una delle otto squadre che si giocheranno la massima competizione continentale per club.", "Come annunciato in un comunicato ufficiale rilasciato dalla seconda squadra di Madrid, tuttavia, successivi test hanno escluso la positivit\u00e0 degli altri giocatori e dell\u2019allenatore.", "L\u2019Atletico Madrid potr\u00e0 dunque regolarmente prendere parte al mini-torneo che assegner\u00e0 la Champions League 2019-2020 e che inizier\u00e0 ufficialmente il 12 agosto alle ore 21 con la sfida tra Atalanta e Paris Saint Germain .", "La squadra spagnola scender\u00e0 in campo il 13 agosto allo stadio Jos\u00e9 Alvalade di Lisbona, in una sfida a eliminazione diretta contro i tedeschi del Lipsia."], "category": "Notizia Falsa", "publish_date": "2020-08-11", "tags": ["atletico madrid", "calcio", "champions league", "juventus", "lisbona"], "links": ["https://www.facebook.com/photo.php?fbid=10217760283340819&set=basw.AbpsULe-0VyOQVQQlYF5MkI3ttwFkTd2sEFV07-TDMt8bh3ELpi7Ql65hhlD634VVB7u7EplnJR1LKuusfJPg5FGxjOAUWmzepBHZct18KTqODspli1eemupIsldaW4X3mX08yPtjM5bZ3tXBPSvjY6w.10224031779450254.10220774463024071.3566544986703447.714539666061351.10220822460183859.10218411684065034.2096462443822164.10222722610069406.10217760283340819&type=1&opaqueCursor=AbozFWQhnjhAopycNDpWHGdLkK9IdY_oA2JtrXuDuo8AlzBjMh7m4LzkZRIpUnAXw3NdioWUG7uAsqjpWu37bQ9KCTag9ybjHg3C3LX9GTFeatCnbN6ewfhOeJEwXQoBHEMkhu1G78sw287o3Kv7gP0sQksqiyupk2g3CdfzjDnEnvi_rRZ2tZzgilkw4M0KqWZJB_Ervr3oaFZE9YyacnVEUpAFoMBth7PF_XELhusR3nmCPRjmryYYyisd1PoDBjkzasuPzoSH68IWLtfwA54cTHulDZXu-LCLexW_q3D8bzyLpXVmlpgpKY_nrapW6pkxrLtkqzASLZE93bRoa3CvvSmeLbh5KhVkBIpS7Vmm6p2BnPsfpCw8wTEzQTxTy7XNwoOhAo9x4WmsAXf_neU1BSwjAyIhnqtJtnu2do1PAKEutTwr5tC7PUBbBAt6qU1i4egmUOjx0GbtSB5BRDEeU_UXWM_8s5dR_6y1c9O5-FGwdWWeJb_CD9fRQKTkdnELNiRF2GjeFDcmUoPLf-Bpb3uzQ6NhEfNzbhdfqkqm0jFKwzpUQrfMcQX2Z5P5vmUB3SXRK6wTTcihT9kmYy5r4vWr6mqCZ6CT40QPoHP1aMTSklspt6jJMRCPDQUvXCtWyDYqR10UO38DrqK6A0Na&theater", "https://www.gazzetta.it/Calcio/Liga/10-08-2020/coronavirus-atletico-sono-correa-vrsaljko-due-contagiati-negativi-altri-3801060812431.shtml", "https://en.atleticodemadrid.com/noticias/pcr-tests-for-remaining-first-team-players-coaches-come-back-negative", "https://sport.sky.it/calcio/champions-league/2020/08/11/atalanta-psg-statistiche-curiosita"]}
{"url": "https://facta.news/notizia-falsa/2020/08/11/il-discorso-che-afferma-che-il-coronavirus-non-e-solo-un-virus-non-e-stato-pronunciato-da-anthony-fauci/", "title": "Il discorso che afferma che il coronavirus non \u00e8 \u00absolo un virus\u00bb non \u00e8 stato pronunciato da Anthony Fauci", "content": ["Il 4 agosto su Facebook \u00e8 stato pubblicato un post con una presunta lunga dichiarazione sul nuovo coronavirus di Anthony Fauci , direttore del National Institute of Allergy and Infectious Diseases negli Stati Uniti d\u2019America.", "Al termine di questo discorso, l\u2019esperto statunitense avrebbe dichiarato \u00abRespingo totalmente l\u2019idea che sia \u201csolo un virus\u201d e alla fine lo prenderemo tutti.", "\u00c8 una posizione egoista, pigra e senza cuore\u00bb.", "Questa \u00e8 una notizia falsa.", "Il discorso oggetto della nostra analisi non \u00e8 mai stato pronunciato da Fauci.", "Il National Institute of Allergy and Infectious Diseases ha chiarito infatti al sito di fact checking PolitiFact che l\u2019esperto statunitense non \u00e8 l\u2019autore della dichiarazione.", "Il lungo post in questione, attribuito erroneamente a Fauci, sarebbe invece stato scritto su Facebook in realt\u00e0 da un donna di nome Amy Wright il 14 giugno 2020 , come dichiarato da lei stessa."], "category": "Notizia Falsa", "publish_date": "2020-08-11", "tags": ["#verabot", "anthony fauci", "covid-19", "nuovo coronavirus"], "links": ["https://www.facebook.com/photo.php?fbid=10220607656375222&set=a.1038947227796&type=3&theater", "https://www.niaid.nih.gov/about/director", "https://www.politifact.com/factchecks/2020/jul/24/facebook-posts/anthony-fauci-didnt-write-facebook-post-about-viru/", "https://www.facebook.com/wncamy/posts/10221028229648392", "https://www.facebook.com/wncamy/posts/10221028229648392?comment_id=10221152784522186&reply_comment_id=10221158761831615"]}
{"url": "https://facta.news/notizia-falsa/2020/08/10/no-durante-lassemblea-delle-nazioni-unite-benjamin-netanyahu-non-ha-indicato-il-deposito-esploso-il-4-agosto-2020/", "title": "No, durante l\u2019assemblea delle Nazioni Unite Benjamin Netanyahu non ha indicato il deposito esploso a Beirut", "content": ["Luned\u00ec 10 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post pubblicato il 7 agosto su Facebook.", "Il post oggetto di verifica contiene un\u2019immagine del primo ministro di Israele Benjamin Netanyahu, mentre regge un cartello che indica tre presunti depositi missilistici di Hezbollah \u2013 gruppo islamista sciita radicale nonch\u00e9 una delle principali fazioni politiche libanesi \u2013 a Beirut, in Libano.", "Secondo la didascalia, l\u2019immagine mostrerebbe \u00abil deposito che esploder\u00e0 il 4 agosto 2020, indicandolo come deposito di armi dello Hezbollah\u00bb Sempre secondo la didascalia che accompagna l\u2019immagine, Netanyahu avrebbe \u00abautorizzato un\u2019offensiva contro un deposito d\u2019armi dello Hezbollah per mezzo di una nuova arma, testata sette mesi fa in Siria\u00bb e questa volta \u00abdifficilmente potr\u00e0 negare\u00bb.", "Si tratta di una notizia falsa.", "L\u2019immagine oggetto di verifica \u00e8 realmente tratta dall\u2019 assemblea delle Nazioni Unite del 27 settembre 2018 , nella quale Netanyahu sottoline\u00f2 la minaccia per la sopravvivenza di Israele rappresentata dalle dotazioni missilistiche di Iran ed Hezbollah.", "Osservando l\u2019immagine \u00e8 possibile notare come tutti e tre i siti indicati da Netanyahu si trovino per\u00f2 a sud della citt\u00e0 di Hamra e, secondo le stesse parole del primo ministro israeliano, posizionate nella zona dell\u2019aeroporto internazionale di Beirut ( qui, dal minuto 17.23 ).", "Utilizzando Google Maps scopriamo che l\u2019aeroporto internazionale di Beirut dista circa 10 chilometri dal porto di Beirut, dov\u2019\u00e8 avvenuta la detonazione.", "Come verificato in un nostro precedente articolo , non esiste al momento alcuna pista investigativa che delinei una responsabilit\u00e0 di Israele nella tragedia del 4 agosto, n\u00e9 le autorit\u00e0 governative libanesi hanno mosso accuse in tal senso.", "La tesi privilegiata dalle indagini riguarda ancora la detonazione di una notevole quantit\u00e0 di nitrato d\u2019ammonio , composto chimico utilizzato come fertilizzante in agricoltura, ma impiegato anche nella costruzione di armamenti.", "L\u2019esplosione sarebbe stata innescata da lavori di saldatura in corso nella struttura che ospitava il materiale e sarebbe stata accidentale."], "category": "Notizia Falsa", "publish_date": "2020-08-10", "tags": ["benjamin netanyahu", "esplosione", "israele", "libano", "onu"], "links": ["https://www.facebook.com/franco.sampieri.7/posts/10221806266921872", "https://news.un.org/en/story/2018/09/1021192", "https://youtu.be/B7ZPPaeMmmA", "https://facta.news/notizia-falsa/2020/08/06/no-queste-immagini-non-provano-che-lesplosione-di-beirut-sia-stata-causata-da-un-missile/", "https://www.ilsole24ore.com/art/nitrato-d-ammonio-che-cos-e-e-perche-e-esplosivo-ADTB02h", "https://www.reuters.com/article/us-lebanon-security-blast/toll-expected-to-rise-in-blast-that-shook-beirut-killing-78-and-injuring-thousands-idUSKCN25107B"]}
{"url": "https://facta.news/notizia-imprecisa/2020/08/11/oscar-farinetti-ha-davvero-detto-che-il-grano-italiano-non-e-una-materia-prima-di-alta-qualita-ma-la-citazione-che-circola-su-facebook-e-imprecisa/", "title": "S\u00ec, Farinetti ha detto che \u00abil grano italiano non \u00e8 una materia prima di alta qualit\u00e0\u00bb, ma la citazione che circola su Facebook \u00e8 imprecisa", "content": ["Marted\u00ec 11 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 delle informazioni contenute in un post pubblicato l\u20198 agosto su Facebook.", "Il post oggetto di verifica contiene una foto dell\u2019imprenditore italiano Oscar Farinetti, fondatore della catena enogastronomica Eataly , accompagnata da una didascalia che recita \u00abFarinetti: \u201cIl grano italiano \u00e8 di scarsa qualit\u00e0, per la mia pasta Eataly uso materia prima USA o canadese\u201d.", "Complimenti, continua ad usare grano contaminato.", "E voi, continuate a comprare da Eataly\u00bb.", "Nonostante non si tratti di una citazione letterale, Oscar Farinetti ha realmente espresso un concetto simile a quello riportato nel post. La frase \u00e8 contenuta nella puntata del 3 agosto 2016 di In Onda Estate , trasmissione televisiva di La7 al tempo condotta da David Parenzo e Tommaso Labate ( qui dal minuto 36.04).", "Rispondendo a una domanda di Parenzo sul grano made in Italy, Farinetti spiega che \u00abil made in Italy ad oltranza e spiegato male non serve a niente\u00bb, raccontando che, nonostante l\u2019Italia sia il pi\u00f9 grande produttore ed esportatore di pasta, \u00abil grano duro italiano non \u00e8 una materia prima di alta qualit\u00e0\u00bb.", "\u00abPer fare una pasta di alta qualit\u00e0 e per ottenere una semola di alto livello servono caratteristiche di proteine, di glutine, di cenere nel grano duro che purtroppo in Italia \u00e8 molto difficile ottenere\u00bb continua Farinetti, \u00abUna ragione \u00e8 climatica: non siamo un Paese vocatissimo a fare il grano, ma siamo vocati a fare ortaggi e frutta di altissimo livello.", "E, in pi\u00f9, siamo piccoli, il nostro terreno coltivabile \u00e8 una fesseria in confronto a quello di altri Paesi del mondo\u00bb.", "Secondo Farinetti il grano di alta qualit\u00e0 sarebbe quello di provenienza americana e canadese, una dato che lo porta a concludere che \u00abnoi come Eataly abbiamo un pastificio, produciamo pasta con grani italiani biologici e con grani importati, secondo me non c\u2019\u00e8 storia a livello qualitativo\u00bb.", "Insomma, Farinetti parla del grano duro italiano come di una materia prima \u00abnon di alta qualit\u00e0\u00bb, senza per\u00f2 utilizzare la formula \u00abdi scarsa qualit\u00e0\u00bb, come invece riportato nel post. L\u2019imprenditore specifica inoltre di utilizzare nel suo pastificio anche grano biologico italiano e non esclusivamente \u00abmateria USA o canadese\u00bb.", "Non esiste inoltre alcun nesso che colleghi la materia prima nordamericana al \u00abgrano contaminato\u00bb di cui parla il post oggetto di verifica."], "category": "Notizia imprecisa", "publish_date": "2020-08-11", "tags": ["david parenzo", "eataly", "grano", "in onda", "la7", "made in italy", "oscar farinetti"], "links": ["https://www.facebook.com/ileana.gobbo/posts/3484278628272035", "https://www.eataly.net/it_it/", "https://youtu.be/LzWQQw9xj78?t=2164"]}
{"url": "https://facta.news/notizia-falsa/2020/08/14/no-bill-gates-non-ha-ordinato-il-secondo-lockdown-al-governo-italiano/", "title": "No, Bill Gates non ha ordinato \u00abil secondo lockdown al governo italiano\u00bb", "content": ["Venerd\u00ec 14 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni, contenute in un post pubblicato su Facebook l\u20198 agosto, secondo cui l\u2019imprenditore e filantropo americano Bill Gates avrebbe ordinato \u00abil secondo lockdown al governo italiano\u00bb.", "\u00abBill Gates ha ordinato il secondo lockdown al governo italiano entro il 1 ottobre\u00bb si legge nel post oggetto di verifica, \u00abl\u2019Italia verr\u00e0 usata come monito per le altre nazioni, se non accerchiamo pacificamente Roma questa volta, ci chiuderanno per altri sei mesi distruggendo l\u2019Italia\u00bb.", "Questa \u00e8 una notizia che non trova riscontro in nessuna testata nazionale e locale.", "Si tratta quindi di una notizia frutto di fantasia.", "Il governo italiano, con un decreto legge del 30 luglio, ha deciso di prolungare lo stato d\u2019emergenza fino al 15 ottobre 2020.", "Tale atto normativo dovr\u00e0 in ogni caso essere convertito in legge ( come chiesto dai partiti di maggioranza Pd e Italia Viva) e a tal proposito il Parlamento sta lavorando su un disegno di legge , attualmente in commissione Affari Sociali alla Camera, che dovrebbe dare le necessarie rassicurazioni sulla gestione dell\u2019emergenza.", "Tra queste c\u2019\u00e8 anche un emendamento , approvato in commissione con sostegno bipartisan, che impedirebbe l\u2019istituzione di un nuovo lockdown nazionale, che in quel caso dovrebbe passare da un nuovo decreto del presidente del consiglio dei ministri (dpcm).", "Come spiega alla testata Il Dubbio il deputato del Pd e costituzionalista Stefano Ceccanti, tale emendamento \u00abaggiunge al decreto sulla proroga dello stato di emergenza un importante articolo 1-bis, che riformula un emendamento bipartisan proveniente dal Comitato per la Legislazione.", "Secondo questo testo le disposizioni del decreto 19 (il primo decreto che ha stabilito il lockdown nazionale) che prevedevano limiti molto forti ai diritti e all\u2019autonomia regionale, si applicano solo in quanto compatibili col successivo decreto 33, che invece aveva allargato le maglie\u00bb In Italia, dunque, il Parlamento sta lavorando per eliminare l\u2019automatismo tra stato d\u2019emergenza e l\u2019eventuale secondo lockdown.", "Come sempre, vale la pena ricordare che nell\u2019ordinamento giuridico italiano l\u2019iniziativa legislativa spetta principalmente al governo e al Parlamento, per nessun motivo a\u00a0 Bill Gates."], "category": "Notizia Falsa", "publish_date": "2020-08-14", "tags": ["bill gates", "dpcm", "lockdown"], "links": ["https://www.facebook.com/photo.php?fbid=10217329069563303&set=a.1745114192231&type=3&theater", "https://www.gazzettaufficiale.it/atto/serie_generale/caricaDettaglioAtto/originario?atto.dataPubblicazioneGazzetta=2020-07-30&atto.codiceRedazionale=20G00112&elenco30giorni=true", "https://www.repubblica.it/politica/2020/07/28/news/stato_emergenza_proroga_31_ottobre_che_cosa_cambia_per_cittadini-263058609/", "https://www.camera.it/leg18/126?tab=1&leg=18&idDocumento=2617&sede=&tipo=", "https://www.camera.it/leg18/126?tab=4&leg=18&idDocumento=2617&sede=&tipo=", "https://www.camera.it/leg18/824?tipo=A&anno=2020&mese=08&giorno=05&view=&commissione=12#data.20200805.com12.allegati.all00010", "https://www.ildubbio.news/2020/08/05/basta-lockdown-caso-di-nuova-chiusura-servira-decreto-ad-hoc/", "https://www.camera.it/parlam/bicam/rifcost/dossier/dspro091.html"]}
{"url": "https://facta.news/immagine-modificata/2020/08/14/no-questo-migrante-non-sta-pretendendo-46-euro-al-giorno/", "title": "No, questo migrante non sta pretendendo \u00ab46 euro al giorno\u00bb", "content": ["Venerd\u00ec 14 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un\u2019immagine e l\u2019attendibilit\u00e0 di alcune informazioni pubblicate il 9 agosto su Facebook.", "Il post oggetto di verifica contiene la foto di un ragazzo migrante che regge un cartello giallo, su cui si legge \u00ab46 euro al giorno per persona che servivano per l\u2019accoglienza\u00bb.", "L\u2019immagine \u00e8 accompagnata da un testo che recita \u00abTu pretendi 46 euro al giorno, non avendo fatto un cazzo nella tua vita.", "Ai nostri pensionati invece gli impongono 500 euro al mese, cio\u00e8 15 euro al giorno, dopo essersi spaccati la schiena tutta la vita\u2026giustizia dove sei?\u00bb.", "L\u2019immagine in questione risulta modificata, cos\u00ec da stravolgere il pensiero della persona ritratta in foto, mentre le informazioni contenute nel post sono imprecise.", "Ma andiamo con ordine.", "La foto originale \u00e8 tratta da questo articolo , pubblicato il 24 gennaio 2013 dal sito della cooperativa Global Project, ed \u00e8 stata scattata a Venezia nel corso di una manifestazione per \u00abla dignit\u00e0 e la libert\u00e0\u00bb, organizzata dai migranti per protestare contro la scadenza della convenzione tra prefettura e cooperative che si occupano di accoglienza.", "Com\u2019\u00e8 possibile notare, dalla foto originale \u00e8 stata cancellata un\u2019intera frase, che rende il messaggio del cartello molto chiaro.", "Nel cartello non modificato si legge infatti \u00abChi si \u00e8 tenuto i 46 euro al giorno per persona che servivano per l\u2019accoglienza\u00bb.", "Il riferimento \u00e8 alla convenzione con cui la Prefettura di Venezia aveva affidato alla Caritas i servizi di accoglienza dei richiedenti asilo, stabilendo il contributo statale in 46 euro al giorno per persona.", "L\u2019uomo ritratto in foto, dunque, si chiede dove siano finiti i 46 euro al giorno per persona previsti dalla convenzione, denunciando una mancata rendicontazione di come sia stato speso il denaro dalla Caritas.", "Secondo un rapporto pubblicato dal ministero dell\u2019Interno, i costi per la gestione ordinaria dell\u2019accoglienza nel 2013 si attestavano \u00abnel range di 30-35 euro per gli adulti e a 45 euro per i minori accolti dai Comuni\u00bb.", "Come spiega Unhcr , tuttavia, la somma viene destinata a cooperative ed enti locali, che si occupano di fornire \u00abservizi di ingresso (identificazione); servizi di pulizia personale e dell\u2019ambiente; erogazione di pasti; fornitura di beni di prima necessit\u00e0 (lenzuola, vestiti ecc.); servizi di mediazione linguistica e culturale\u00bb.", "L\u2019importo di denaro gestito dal singolo migrante, il cosiddetto pocket money , ammonta invece a \u00ab2,50 euro al giorno fino al un massimo di 7,50 euro a nucleo familiare, e una singola ricarica telefonica di 15 euro all\u2019arrivo\u00bb.", "Una realt\u00e0 ben diversa da quella descritta nel post oggetto di verifica.", "Quanto alle informazioni sulle pensioni italiane, il riferimento \u00e8 alla pensione minima , che per l\u2019anno 2020 ammonta a 515,28 euro per 13 mensilit\u00e0.", "Secondo l\u2019Osservatorio pensioni 2020, pubblicato da Inps, il numero delle pensioni inferiori ai 750 euro rappresenta il 60,5% del totale, ma solo il 43,3% di queste \u00e8 dovuta a requisiti reddituali bassi (le altre, insomma, rappresentano integrazioni a pensioni gi\u00e0 percepite).", "I dati Istat pi\u00f9 recenti in nostro possesso, risalenti all\u2019anno 2016, indicano che la media dei redditi pensionistici italiani ammontava a 17.580 euro lordi all\u2019anno, ovvero 1.352 euro lordi spalmati su 13 mensilit\u00e0.", "Il trattamento previdenziale minimo si aggira dunque attorno ai 500 euro, come indicato nel post oggetto di verifica, ma non \u00e8 una condizione che riguarda la maggior parte dei pensionati."], "category": "Immagine Modificata", "publish_date": "2020-08-14", "tags": ["accoglienza", "migranti", "pensionati", "pensioni"], "links": ["https://www.facebook.com/photo.php?fbid=3086731654708099&set=a.157151770999450&type=3&theater", "https://www.globalproject.info/it/in_movimento/venezia-profughi-libici-in-corteo-per-la-dignita-e-la-liberta/13395", "http://www.prefettura.it/FILES/docs/1247/AVCP_L190_Prefettura.xml", "http://www.libertaciviliimmigrazione.dlci.interno.gov.it/sites/default/files/allegati/rapporto_accoglienza_ok_aggiornato_isbn_appendice_rev2.pdf#page=28", "https://www.unhcr.it/risorse/carta-di-roma/fact-checking/rifugiati-4-luoghi-comuni-smentire", "https://www.gazzettaufficiale.it/atto/serie_generale/caricaDettaglioAtto/originario?atto.dataPubblicazioneGazzetta=1983-11-11&atto.codiceRedazionale=083U0638&elenco30giorni=false", "https://www.trend-online.com/prp/pensione-minima-integrazione-trattamento/#:~:text=Per%20l'anno%202020%2C%20la,58%20euro%20per%2013%20mensilit%C3%A0", "https://www.inps.it/banchedatistatistiche/menu/pensioni/StatisticheInBreve.pdf", "https://www.istat.it/it/files/2017/12/Focus_pensionati_DEF.pdf"]}
{"url": "https://facta.news/notizia-satirica/2020/08/14/la-dichiarazione-di-mbappe-del-paris-saint-germain-contri-gli-arbitri-italiani-e-falsa/", "title": "La dichiarazione di Mbapp\u00e9 del Paris Saint-Germain contro gli arbitri italiani \u00e8 falsa", "content": ["Aiutaci a migliorare Facta!", "Partecipa al nostro breve sondaggio (servono 5 minuti), del tutto anonimo.", "Potremo conoscere meglio il nostro pubblico, migliorare quello che facciamo e come lo facciamo.", "CLICCA QUI PER INIZIARE Il 13 agosto su Facebook \u00e8 stata condivisa un\u2019immagine composta da una foto del giocatore Kylian Mbapp\u00e9 del Paris Saint-Germain e da una sua presunta dichiarazione che avrebbe rilasciato dopo la partita dello scorso 12 agosto vinta contro l\u2019Atalanta in Champions League: \u00abQuella di ieri \u00e8 stata una partita davvero tosta, l\u2019Atalanta ha difeso bene e nel primo tempo \u00e8 stata sempre pericolosa.", "Devo ammettere che dalla panchina ho sofferto tanto.", "Credo il loro mister abbia fatto un lavoro incredibile con quei giocatori, De Roon sembrava Vieira.", "Non mi aspettavo fosse cos\u00ec tosta affrontarli, infatti non capisco come sia possibile che la terza squadra italiana ci abbia messo cos\u00ec in difficolt\u00e0, mentre i campioni d\u2019Italia sono usciti con una squadra mediocre come il Lione.", "Forse \u00e8 proprio vero ci\u00f2 che si dice sugli arbitri italiani.", "Faccio i complimenti all\u2019Atalanta e alla gente di Bergamo per quello che hanno passato con il Covid-19 e per come sono riusciti a reagire.", "Da oggi avete un tifoso in pi\u00f9\u00bb.", "Questa notizia \u00e8 stata estrapolata dal suo contesto originale e presa per vera quando invece \u00e8 nata con un intento puramente satirico.", "La presunta dichiarazione del calciatore del Paris Saint-Germain non trova riscontro in nessuna testata internazionale e nazionale.", "La falsa dichiarazione \u00e8 stata pubblicata infatti originariamente da una pagina Facebook satirica (La Favola del Calcio) il 13 agosto 2020.", "Nella descrizione della pagina si legge : \u00abPagina satirica: inventiamo storie e interviste sul calcio\u00bb."], "category": "Notizia Satirica", "publish_date": "2020-08-14", "tags": ["atalanta", "calcio", "kylian mbapp\u00e9", "paris saint-germain"], "links": ["https://bit.ly/Form-Sito", "https://www.facebook.com/maurizio.cattaneo.14/posts/2818782461556368", "https://www.ansa.it/sito/notizie/sport/2020/08/11/champions-league-atalanta-paris-saint-germain_c133cbf1-23ca-4120-8799-f2bce49882b2.html", "https://www.facebook.com/favolacalcio/photos/a.100449918247157/163734875251994/?type=3&theater", "https://www.facebook.com/pg/favolacalcio/about/?ref=page_internal"]}
{"url": "https://facta.news/fuori-contesto/2020/08/17/no-questa-foto-di-una-spiaggia-affollata-non-e-stata-scattata-in-italia-durante-la-pandemia-di-covid-19/", "title": "No, questa foto di una spiaggia affollata non \u00e8 stata scattata in Italia durante la pandemia di Covid-19", "content": ["Il 15 agosto su Facebook \u00e8 stata pubblicata una foto che mostra una spiaggia affollata.", "L\u2019immagine \u00e8 accompagnata da questo commento, scritto da chi ha pubblicato il contenuto: \u00abIl problema sono gli sbarchi \ud83d\ude05\u00bb.", "Il riferimento \u00e8 alla polemica sugli sbarchi dei migranti in Italia che contribuirebbero a far aumentare nel Paese i contagi di nuovo coronavirus Sars-Cov-2.", "Questo contenuto \u00e8 fuorviante e veicola una notizia falsa.", "L\u2019immagine oggetto della nostra verifica non mostra una spiaggia italiana durante la pandemia di Covid-19.", "La foto, infatti, \u00e8 stata scattata il 28 luglio 2007 e immortala alla spiaggia di Qingdao, nella Cina orientale, come si pu\u00f2 verificare qui ."], "category": "Fuori Contesto", "publish_date": "2020-08-17", "tags": ["#verabot", "coronavirus sars-cov-2", "covid-19", "migranti", "spiaggia"], "links": ["https://www.facebook.com/photo.php?fbid=10224925852232400&set=a.10201951875657344&type=3&theater", "https://www.internazionale.it/notizie/2020/07/29/migranti-covid-19-lampedusa-sicilia", "https://www.reuters.com/news/picture/august-3-2007-idUSKIN36269720070803"]}
{"url": "https://facta.news/notizia-falsa/2020/08/17/no-questi-pazienti-affetti-da-covid-19-non-sono-stati-sedati-perche-cercavano-di-salvarsi/", "title": "No, questi pazienti affetti da Covid-19 non sono stati sedati \u00abperch\u00e9 cercavano di salvarsi\u00bb", "content": ["Luned\u00ec 17 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni presenti in un articolo , pubblicato il 10 agosto dal sito web OggiNotizie.info, dal titolo \u00abCoronavirus: sedati perch\u00e9 cercavano di salvarsi?\u00bb.", "L\u2019articolo oggetto della nostra verifica si apre con un fotogramma tratto dalla trasmissione televisiva Piazza Pulita (La7) che mostra alcuni pazienti affetti da Covid-19 ricoverati in terapia intensiva, intubati e sdraiati a pancia in gi\u00f9.", "\u00abChiedete a chi volete, a chi vi pare.", "Nessun reparto di rianimazione ha mai usato letti in intensiva per posizione prona, a pancia in gi\u00f9 e con il buco per la faccia\u00bb esordisce l\u2019articolo, che prosegue denunciando quella che viene definita una \u00abintenzione premeditata\u00bb.", "\u00abLo capite che razza di morte gli hanno fatto fare?\u00bb si chiede l\u2019autore dell\u2019articolo, \u00abLegati cos\u00ec?", "A pancia sotto?", "Sedati perch\u00e9 tentavano di girarsi?", "Provate a respirare voi in quella posizione!", "Lo capite che razza di morte gli hanno fatto fare?", "La peggiore delle morti immaginabili\u00bb.", "Si tratta di una notizia falsa, condivisa anche su Facebook.", "Il fotogramma in questione \u00e8 tratto da un servizio andato in onda nella puntata di Piazza Pulita del 5 marzo 2020 ( qui dal minuto 6:39), che mostra immagini riprese all\u2019interno del reparto di terapia intensiva dell\u2019 Azienda socio-sanitaria territoriale di Cremona .", "Nel filmato vediamo alcuni pazienti intubati in posizione prona (e, quindi, a pancia in gi\u00f9), una procedura che la responsabile neuroanestesia dell\u2019ospedale di Cremona, Elena Grappa, nel servizio spiega essere dovuta alla necessit\u00e0 di una \u00abmigliore ossigenazione\u00bb.", "Come spiegato in un articolo de Il Riformista del 12 marzo 2020, tale protocollo \u00e8 stato messo a punto da Luciano Gattinoni , professore emerito all\u2019Universit\u00e0 statale di Milano ed ex primario del Policlinico del capoluogo lombardo, \u00abche gi\u00e0 alla fine degli anni \u201980 not\u00f2 come questa tecnica permettesse una migliore ossigenazione dei polmoni e quindi un maggior tasso di sopravvivenza\u00bb.", "In un\u2019intervista rilasciata il 19 marzo 2020 al Corriere della Sera , Gattinoni aveva spiegato che l\u2019espediente nacque per curare alcune sindromi da distress respiratorio acuto , notando che \u00abla parte superiore del polmone era piena d\u2019aria, mentre la parte compromessa era quella pi\u00f9 vicina alla colonna vertebrale\u00bb e immaginando che \u00abmettendo il paziente a pancia in gi\u00f9 il sangue sarebbe andato nella parte aperta e ci sarebbe stata una ossigenazione migliore.", "E questo in effetti succedeva\u00bb.", "La posizione prona dei pazienti nella terapia intensiva di Cremona, insomma, \u00e8 parte di una tecnica utile a migliorare l\u2019ossigenazione e non, come invece denunciato nell\u2019articolo oggetto di verifica, una sedazione per impedire ai pazienti di salvarsi."], "category": "Notizia Falsa", "publish_date": "2020-08-17", "tags": ["#verabot", "coronavirus sars-cov-2", "covid-19", "cremona", "luciano gattinoni", "piazza pulita", "sars-cov-2", "terapia intensiva"], "links": ["https://donotlink.it/VVBm7", "https://www.facebook.com/photo.php?fbid=3281875395222319&set=a.256112304465325&type=3&theater", "https://www.la7.it/piazzapulita/video/coronavirus-dentro-il-reparto-di-terapia-intensiva-05-03-2020-311522", "https://www.asst-cremona.it/", "https://www.asst-cremona.it/documents/600244/1609502/1528458231.pdf", "https://www.ilriformista.it/covid-in-terapia-intensiva-pazienti-intubati-a-pancia-in-giu-ecco-perche-64965/?refresh_ce", "https://www.unimi.it/sites/default/files/2019-06/emerito_Luciano%20Gattinoni_scheda_0.pdf", "https://www.corriere.it/cronache/20_marzo_19/coronavirus-luciano-gattinoni-medico-che-ha-scoperto-tecnica-pancia-giu-all-inizio-tutti-ne-ridevano-ora-piu-diffusa-4e589270-69c4-11ea-a8a1-df48c20e9d2e.shtml", "https://www.icsmaugeri.it/patologie/sindrome-da-distress-respiratorio-acuto-ards"]}
{"url": "https://facta.news/notizia-falsa/2020/08/17/no-teresa-bellanova-non-ha-detto-che-dai-migranti-gli-italiani-hanno-solo-da-imparare/", "title": "No, Teresa Bellanova non ha detto che dai migranti gli italiani \u00abhanno solo da imparare\u00bb", "content": ["Il 14 agosto su Facebook \u00e8 stata pubblicata un\u2019immagine che mostra una foto della ministra delle Politiche Agricole Alimentari e Forestali Teresa Bellanova e da una sua presunta dichiarazione riportata dal titolo di un articolo: \u00abBellanova a favore dei migranti: \u201cGli italiani da loro hanno solo da imparare\u201d\u00bb.", "Questa \u00e8 dichiarazione non trova riscontro in nessuna testata nazionale e locale e in nessun profilo ufficiale social di Bellanova ( qui , qui e qui ).", "Si tratta quindi di una notizia frutto di fantasia.", "Il titolo dell\u2019articolo presente nell\u2019immagine oggetto della nostra verifica \u00e8 stato pubblicato il 3 maggio 2020 (articolo non pi\u00f9 online, come si pu\u00f2 verificare qui ) da Notizie Universali , sito che nelle proprio info specifica di non essere una testata giornalistica e di non garantire l\u2019accuratezza delle informazioni pubblicate."], "category": "Notizia Falsa", "publish_date": "2020-08-17", "tags": ["immigrazione", "migranti", "teresa bellanova"], "links": ["https://www.facebook.com/TeresaBellanovaMioMinistro/posts/151245553267649", "https://www.facebook.com/teresabellanovaufficiale/", "https://twitter.com/teresabellanova?lang=en", "https://www.instagram.com/teresa.bellanova/?hl=en", "http://www.notizieuniversali.it/2020/05/03/bellanova-favore-dei-migranti-gli-italiani-solo-imparare-deve-finire-questa-discriminazione/"]}
{"url": "https://facta.news/fuori-contesto/2020/08/14/no-questo-video-non-mostra-persone-che-sradicano-piante-perche-piantare-alberi-e-contro-lislam/", "title": "No, questo video non mostra persone che sradicano piante perch\u00e9 \u00abpiantare alberi \u00e8 contro l\u2019Islam\u00bb", "content": ["Il 10 agosto su Facebook \u00e8 stato pubblicato un video che mostra un gruppo di persone sradicare a mano delle piante piantate da poco.", "Le immagini sono accompagnate da una didascalia in cui si afferma che la scena si sarebbe verificata in Pakistan e che il motivo dietro al gesto sarebbe che \u00abPiantare alberi \u00e8 contro l\u2019Islam\u00bb.", "Questo \u00e8 un contenuto fuorviante che veicola una notizia falsa.", "Il video \u00e8 davvero stato girato in Pakistan, ma le persone non stanno sradicando le piante perch\u00e9 \u00abpiantare alberi \u00e8 contro l\u2019Islam\u00bb.", "Andiamo con ordine.", "La scena si \u00e8 verificata nel distretto del Khyber, in Pakistan, il 9 agosto 2020, come riportato da diversi media pakistani qui , qui , qui e qui .", "Negli articoli si spiega che la notizia era collegata alla campagna lanciata l\u20198 agosto dal primo primo ministro pakistano Imran Khan in cui si invitava a piantare tantissimi alberi in tutto il paese.", "Nel terreno dove si \u00e8 svolta la scena del video oggetto della nostra analisi qualcosa \u00e8 andato storto.", "Come riportato sempre dai media locali gli alberi sono stati sradicati dalla gente del posto perch\u00e9 piantati in maniera forzosa \u201csu terreni privati\u201d.", "Il vice commissario del distretto del Khyber Mahmood Aslam ha spiegato che il problema \u00e8 nato perch\u00e9 sul terreno in questione esiste una disputa di propriet\u00e0 tra due trib\u00f9 locali: \u201cUno dei gruppi ha dato il permesso per la piantagione, l\u2019altro ha sradicato gli alberi\u201d.", "Il sito di fact checking India Today ha contattato un giornalista locale pakistano che ha confermato tale dinamica.", "Dietro lo sradicamento degli alberi, quindi, non c\u2019\u00e8 nessuna motivazione religiosa.", "Sempre India Today ha sentito Abdus Samad, studioso dell\u2019islam all\u2019Osmania University in Hyderabad (India), che ha inoltre chiarito che la religione islamica non \u00e8 contraria al piantare alberi.", "Dopo lo sradicamento, alcuni anziani della trib\u00f9 che aveva sradicato le piante, sono tornati sul terreno conteso, si sono scusati e hanno hanno piantato nuovamente alcune piante ."], "category": "Fuori Contesto", "publish_date": "2020-08-14", "tags": ["alberi", "islam", "pakistan"], "links": ["https://www.facebook.com/ugo.pennati/posts/3933934553289453", "https://www.thenews.com.pk/latest/698311-locals-uproot-trees-of-pti-lawmakers-plantation-campaign-in-khyber-over-land-dispute", "https://www.dawn.com/news/amp/1573461", "https://www.pakistantoday.com.pk/2020/08/09/saplings-planted-on-disputed-land-in-khyber-uprooted/", "https://twitter.com/KhyberNews247/status/1292454764295393280?ref_src=twsrc%5Etfw%7Ctwcamp%5Etweetembed%7Ctwterm%5E1292454764295393280%7Ctwgr%5E&ref_url=https%3A%2F%2Fadmin.boomlive.in%2Fmain.jsp", "https://www.theweek.in/news/world/2020/08/10/pakistan-locals-at-khyber-uproot-trees-planted-by-government.html", "https://www.indiatoday.in/fact-check/story/video-of-pakistani-protestors-uprooting-saplings-go-viral-with-a-radical-islamic-spin-1709806-2020-08-10", "https://observers.france24.com/en/20200813-extremists-pakistan-uproot-trees-debunked"]}
{"url": "https://facta.news/notizia-falsa/2020/08/14/no-quella-nello-studio-delloms-non-e-una-statua-demoniaca/", "title": "No, quella nello \u00abstudio dell\u2019Oms\u00bb non \u00e8 una \u00abstatua demoniaca\u00bb", "content": ["Venerd\u00ec 14 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni presenti in un post , pubblicato su Facebook il 12 agosto, secondo cui nello \u00abstudio dell\u2019Oms\u00bb sarebbe esposta una \u00abstatua demoniaca\u00bb.", "Il post oggetto di verifica contiene anche un\u2019immagine che dovrebbe provare l\u2019affermazione, ovvero una fotografia che ritrae il direttore esecutivo dell\u2019Oms, Mike Ryan, il capo del team tecnico anti Covid-19 Maria Van Kerkhove e la social media manager Aleksandra Kuzmanovic, seduti a un tavolino con una statua alle spalle.", "Si tratta di una notizia falsa.", "L\u2019immagine contenuta nel post \u00e8 tratta da una sessione di domande e risposte tenuta dall\u2019Organizzazione mondiale della sanit\u00e0 e caricata su YouTube il 5 agosto 2020.", "Com\u2019\u00e8 possibile notare dal video, la statua che nel post viene definita \u00abdemoniaca\u00bb altro non \u00e8 che la statua di Shiva Nataraja , ovvero una rappresentazione della divinit\u00e0 induista Shiva (membro della triade divina con Brahma e Vishnu), nella forma di \u00abre dei ballerini\u00bb (traduzione italiana di Nataraja ).", "Nella simbologia orientale, la statua \u00e8 collegata al significato di armonia e alla vittoria sull\u2019ignoranza (rappresentata dal nano sulla cui testa avviene la danza) e sul male.", "La statua rappresenta per\u00f2 anche una potente metafora scientifica: dal 18 giugno 2004, infatti, una rappresentazione di Shiva Nataraja \u00e8 presente nel quartier generale del Cern, a Ginevra.", "Secondo l\u2019Organizzazione europea per la ricerca nucleare, la danza di Shiva rappresenta la metafora de \u00abil moderno studio della \u201cdanza cosmica\u201d delle particelle subatomiche\u00bb."], "category": "Notizia Falsa", "publish_date": "2020-08-14", "tags": ["oms", "organizzazione mondiale della sanit\u00e0", "shiva", "shiva nataraja", "statua demoniaca"], "links": ["https://www.facebook.com/liberiamocidallamatrix/photos/a.769155196814442/1066467873749838/?type=3&theater", "https://www.youtube.com/watch?v=y4a5MLzkr94", "http://www.indianepalviaggi.it/nataraja-shiva-danzatore-cosmico/", "http://www.treccani.it/enciclopedia/shiva/", "https://cds.cern.ch/record/745737?ln=it"]}
{"url": "https://facta.news/notizia-falsa/2020/08/17/questo-sondaggio-che-promette-un-regalo-esclusivo-non-e-stato-commissionato-da-amazon/", "title": "Questo sondaggio che promette \u00abun regalo esclusivo\u00bb non \u00e8 stato commissionato da Amazon", "content": ["Luned\u00ec 17 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un messaggio, circolato via email ed sms, contenente il link a un presunto sondaggio commissionato da Amazon, che promette \u00abun regalo esclusivo\u00bb al termine della compilazione.", "Il link in questione conduce al sito web Younstech.com che non \u00e8 collegato ad Amazon.", "Non trattandosi di una sito ufficiale o direttamente collegato all\u2019azienda, consigliamo ai nostri lettori di non cliccarci.", "All\u2019interno del sito \u00e8 presente un banner che annuncia \u00abSei stato selezionato per ricevere un regalo esclusivo!", "Per avere diritto a questa offerta speciale, tutto quello che devi fare \u00e8 completare il nostro sondaggio di marketing, ci metterai 30 secondi, e dovrai soltanto parlare delle tue esperienze con Amazon\u00bb.", "Completato il rapido sondaggio, il sito richiede l\u2019inserimento di dati personali (nome, cognome, telefono ed e-mail) e degli estremi della carta di credito.", "Si tratta di un messaggio falso, diffuso con lo scopo di truffare e ottenere informazioni sugli utenti.", "La truffa in questione \u00e8 attiva almeno dal mese di settembre 2018 e promette iPhone a prezzi stracciati in cambio della compilazione di un sondaggio di sei domande.", "Come spiega Amazon sulla pagina dedicata all\u2019assistenza clienti, l\u2019azienda commissiona realmente a siti terzi dei sondaggi che offrono \u00abun Buono Regalo come ringraziamento\u00bb, ma questi \u00abnon ti richiederanno di inserire dati personali quali informazioni sul tuo account, password, codice fiscale\u00bb.", "Per segnalare truffe di questo tipo, Amazon ha attivato un apposito indirizzo mail, raggiungibile scrivendo a stop-spoofing@amazon.com ."], "category": "Notizia Falsa", "publish_date": "2020-08-17", "tags": ["amazon", "buoni sconto", "buoni spesa", "buono regalo", "sondaggio", "truffa"], "links": ["http://www.ilcomputersas.it/falso-sondaggio-di-amazon-attenzione-alla-truffa/", "https://www.amazon.it/gp/help/customer/display.html?nodeId=201909060"]}
{"url": "https://facta.news/notizia-imprecisa/2020/08/17/le-autorita-europee-non-hanno-pensato-di-distribuire-il-vaccino-senza-completare-la-sperimentazione/", "title": "Le autorit\u00e0 europee non hanno pensato di distribuire il vaccino per la Covid-19 senza completare la sperimentazione", "content": ["Luned\u00ec 17 agosto 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di alcune informazioni contenute in un post pubblicato il 12 agosto su Facebook dalla pagina Ragione Critica .", "Il post oggetto della nostra verifica accosta i passaggi di due articoli, pubblicati rispettivamente da La Repubblica il 12 agosto 2020 e da La Stampa il 14 luglio 2020 e mira a confrontare le strategie messe in campo da Unione europea e Russia nella gestione dei possibili vaccini contro il nuovo coronavirus Sars-Cov-2.", "Nella prima sezione di testo si legge: \u00abAvventata, sconsiderata e basata su pochi dati: cos\u00ec esperti e ricercatori di tutto il mondo, intervistati dalla rivista Nature, valutano la registrazione del vaccino russo anti-Covid, annunciata ieri dal premier Vladimir Putin.", "Preoccupa soprattutto la sicurezza poich\u00e9 non c\u2019\u00e8 stata una sperimentazione su larga scala\u00bb.", "Il riferimento \u00e8 al vaccino Sputnik V, presentato l\u201911 agosto 2020 dal presidente della Russia Vladimir Putin come il primo mai realizzato al mondo.", "Il vaccino in questione \u00e8 stato approvato dal ministero della Salute russo, ma non \u00e8 stato ad oggi [17 agosto 2020 ndr] pubblicato alcun dato a supporto della sua efficacia e sicurezza.", "Secondo il quotidiano indipendente russo Moscow Times , il vaccino non \u00e8 stato sottoposto alla fase 3 della sperimentazione clinica, quella che coinvolge pazienti su larga scala e che secondo Daniel Salmon , direttore dell\u2019Istituto per la sicurezza dei vaccini alla Johns Hopkins University di Baltimora, \u00e8 necessario per valutare alcuni effetti collaterali che sfuggono ai test su un campione ristretto.", "Questo particolare ha suscitato numerose reazioni all\u2019interno della comunit\u00e0 scientifica, come riporta l\u2019articolo di Repubblica citato nel post segnalatoci.", "Le stesse polemiche, stando a quanto riportato dall\u2019autore che ha pubblicato il contenuto sulla pagina Ragione Critica , non si sarebbero invece presentate lo scorso 14 luglio quando, come racconta il quotidiano La Stampa , l\u2019Unione europea si stava \u00abadoperando per ottenere un\u2019autorizzazione speciale\u00bb in modo tale da poter distribuire il vaccino \u00absenza sperimentazione\u00bb.", "Si tratta di un confronto poco pertinente, che prende spunto da una notizia non confermata e da informazioni imprecise.", "Il vaccino citato da La Stampa \u00e8 quello di AstraZeneca e dell\u2019Universit\u00e0 di Oxford attualmente gi\u00e0 nella fase 3 della sperimentazione ( partita il 22 maggio).", "Secondo quanto si legge nell\u2019articolo, l\u2019Unione europea avrebbe pensato di chiedere all\u2019Ema (l\u2019Agenzia europea dei medicinali, da cui dovr\u00e0 passare il via libera definitivo al vaccino europeo) una \u00abautorizzazione speciale\u00bb, per poter iniziare a somministrare il vaccino di Oxford prima della fine della fase 3.", "Le indiscrezioni de La Stampa , non sono mai state confermate dai diretti interessati e soprattutto non si sono al momento verificate.", "Come si legge in un\u2019intervista rilasciata il 21 luglio 2020 a Bloomberg da Marco Cavaleri , responsabile Ema per la strategia vaccinale, l\u2019organizzazione intende aspettare \u00abdati sufficienti\u00bb prima dell\u2019eventuale approvazione.", "Tale principio \u00e8 ribadito dal sito web dell\u2019agenzia europea dei medicinali, che lo scorso 9 luglio ha ribadito l\u2019importanza della fase 3 nell\u2019assicurare la \u00absicurezza e l\u2019efficacia\u00bb del vaccino prima dell\u2019eventuale approvazione."], "category": "Notizia imprecisa", "publish_date": "2020-08-17", "tags": ["#verabot", "agenzia europea del farmaco", "covid-19", "efficacia", "ema", "nuovo coronavirus sars-cov-2", "ue", "vaccino", "vladimir putin"], "links": ["https://www.facebook.com/RagioneCritica/posts/3872018759524456", "https://www.repubblica.it/salute/medicina-e-ricerca/2020/08/12/news/esperti_mondiali_su_nature_il_vaccino_russo_avventato_-264469324/", "https://www.lastampa.it/topnews/primo-piano/2020/07/14/news/covid-il-vaccino-funziona-l-obiettivo-e-distribuirlo-senza-sperimentazione-1.39079110", "https://apnews.com/fcda62ad992db414d65f23b2adb78e44", "https://www.themoscowtimes.com/2020/08/11/worlds-first-coronavirus-vaccine-what-we-know-so-far-about-russian-injection-a71113", "https://www.cdc.gov/vaccines/basics/test-approve.html", "https://www.jhsph.edu/faculty/directory/profile/1015/daniel-salmon", "https://www.nytimes.com/2020/08/11/health/russia-covid-19-vaccine-safety.html", "https://www.repubblica.it/salute/medicina-e-ricerca/2020/08/12/news/esperti_mondiali_su_nature_il_vaccino_russo_avventato_-264469324/", "https://www.lastampa.it/topnews/primo-piano/2020/07/14/news/covid-il-vaccino-funziona-l-obiettivo-e-distribuirlo-senza-sperimentazione-1.39079110", "https://www.ovg.ox.ac.uk/news/covid-19-vaccine-development", "https://www.ovg.ox.ac.uk/news/oxford-covid-19-vaccine-to-begin-phase-ii-iii-human-trials", "https://www.ema.europa.eu/en/human-regulatory/overview/public-health-threats/coronavirus-disease-covid-19/guidance-medicine-developers-companies-covid-19", "https://www.bloomberg.com/news/articles/2020-07-21/first-covid-vaccine-may-be-approved-in-2020-eu-regulator-says", "https://www.ema.europa.eu/en/documents/other/declaration-interests-marco-cavaleri_en.pdf", "https://www.ema.europa.eu/en/news/international-regulators-align-positions-phase-3-covid-19-vaccine-trials"]}
{"url": "https://facta.news/fuori-contesto/2020/08/19/luomo-che-urina-in-treno-e-la-dichiarazione-di-laura-boldrini-sui-migranti/", "title": "L\u2019uomo che urina in treno e la dichiarazione di Laura Boldrini sui migranti", "content": ["Il 18 agosto 2020 \u00e8 stata pubblicata su Facebook una foto che immortala un uomo di spalle e incappucciato mentre urina sul sedile di un treno.", "Nella parte inferiore dello scatto \u00e8 presente un primo piano di Laura Boldrini (ex presidente della Camera ed esponente del Partito democratico) e viene riportato un testo che recita \u00abLo stile di vita dei migranti sia il nostro\u00bb.", "Questa notizia \u00e8 fuorviante.", "L\u2019immagine \u00e8 stata estrapolata dal suo contesto originale e la dichiarazione attribuita a Laura Boldrini \u00e8 imprecisa e, se accompagnata allo scatto, viene decontestualizzata.", "Procediamo con ordine.", "La foto non mostra un migrante a bordo di un treno in Italia: \u00e8 in realt\u00e0 una foto scattata a marzo 2017 in Estonia, come ha verificato Giornalettismo .", "Precisiamo poi che l\u2019 articolo del quotidiano estone online Ohtuleht.ee che aveva pubblicato la foto non fa mai riferimento alla presenza di migranti.", "Passiamo ora alla dichiarazione attribuita a Laura Boldrini.", "Nel 2014 Boldrini, durante la presentazione del Rapporto 2014 di Italiadecide, aveva detto che \u00abI migranti oggi sono l\u2019elemento umano, l\u2019avanguardia di questa globalizzazione e ci offrono uno stile di vita che presto sar\u00e0 molto diffuso per tutti noi\u00bb.", "La frase riportata nell\u2019immagine oggetto della nostra analisi \u00e8, dunque, imprecisa.", "Il senso di questa frase era stato spiegato dall\u2019ex presidente della Camera in occasione un altro evento.", "Laura Boldrini aveva detto : \u00abHo definito spesso i migranti come l\u2019avanguardia umana della globalizzazione.", "E penso che nel futuro lo stile di vita delle persone sar\u00e0 sempre meno legato allo stesso fazzoletto di terra per tutta la vita e saranno sempre di pi\u00f9 coloro che nasceranno in un Paese, studieranno in un altro e lavoreranno in un altro ancora\u00bb.", "Quindi il riferimento di Boldrini allo stile di vita dei migranti era riguardo allo spostamento delle persone da un Paese all\u2019altro, non ai gesti quotidiani compiuti dai singoli individui.", "Precisiamo, infine, di esserci gi\u00e0 occupati in passato della verifica di bufale molto simili ( qui , qui e qui )."], "category": "Fuori Contesto", "publish_date": "2020-08-19", "tags": ["immigrazione", "laura boldrini", "migranti", "migrazioni", "trasporti", "treno"], "links": ["https://www.facebook.com/photo.php?fbid=10222301456996169&set=a.1055048107298&type=3&theater", "https://www.camera.it/leg18/29?shadow_deputato=305757&idpersona=305757&idlegislatura=18", "https://www.giornalettismo.com/archives/2688786/bufala-migrante-pipi-treno", "https://www.ohtuleht.ee/794334/reisija-elroni-rongis-pissis-istmele-ja-pikutas-palja-peega", "https://www.youtube.com/watch?v=E7QePDmPHfk", "http://presidenteboldrini.camera.it/19?discorso=1303", "https://pagellapolitica.it/bufale/show/510/no-la-foto-delluomo-che-urina-in-treno-non-%C3%A8-stata-scattata-in-italia", "https://pagellapolitica.it/bufale/show/408/limmagine-fuorviante-con-la-dichiarazione-di-laura-boldrini-e-la-foto-delluomo-che-urina-in-treno", "https://pagellapolitica.it/bufale/show/251/foto-fuori-contesto-il-migrante-che-urina-sul-sedile-del-treno"]}
{"url": "https://facta.news/fuori-contesto/2020/08/19/la-foto-di-questa-bambina-circondata-da-pennuti-non-e-un-doppio-senso-ma-la-scena-di-un-film/", "title": "La foto di questa bambina \u00abcircondata da pennuti\u00bb non \u00e8 un doppio senso, ma la scena di un film", "content": ["Mercoled\u00ec 19 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 18 agosto sul social network.", "Il post oggetto della nostra verifica contiene l\u2019immagine di una bambina, fotografata di spalle in canottiera e mutande e circondata da volatili.", "La fotografia \u00e8 accompagnata da un commento, scritto da chi ha pubblicato il contenuto su Facebook, che recita: \u00abHa solo 5 anni e perdipi\u00f9 fotografata circondata da \u201cpennuti\u201d.", "Solo i coglioni non sapranno leggere questa foto.", "Vi rendete conto a chi siamo in mano?\u00bb.", "Si tratta di un\u2019immagine utilizzata per pubblicizzare un contenuto cinematografico e priva di doppi sensi a sfondo sessuale, pubblicata \u2013 nel caso della segnalazione ricevuta da Facta \u2013 fuori dal suo contesto originale.", "La fotografia in questione \u00e8 parte di una serie di scatti utilizzati per la promozione di \u201cLe sorelle Macaluso\u201d, il nuovo film di Emma Dante tratto dall\u2019omonima pi\u00e8ce teatrale, in concorso alla Mostra Internazionale d\u2019Arte Cinematografica organizzata dalla Biennale di Venezia che comincer\u00e0 il 2 settembre 2020.", "Il film racconta la storia di cinque sorelle che vivono nella periferia di Palermo, attraverso un percorso di crescita che le porter\u00e0 a prendere strade diverse.", "Com\u2019\u00e8 possibile notare dal trailer del film , i volatili sono un elemento ricorrente della trama e non rappresentano in alcun modo un doppio senso a sfondo sessuale.", "La bambina ritratta nella foto \u00e8 la giovane attrice Viola Pusateri , ha 8 anni (non 5, come invece erroneamente riportato nel post Facebook oggetto della nostra verifica) e interpreta Antonella, la pi\u00f9 piccola tra le sorelle protagoniste del film."], "category": "Fuori Contesto", "publish_date": "2020-08-19", "tags": ["bambina", "emma dante", "le sorelle macaluso"], "links": ["https://www.facebook.com/photo.php?fbid=3738685356164057&set=a.101542053211757&type=3&theater", "https://www.repubblica.it/spettacoli/cinema/2020/08/10/foto/le_sorelle_macaluso_a_venezia_le_tre_eta_della_donna_palermitana-264032440/1/#2", "http://www.emmadante.com/biografia/", "https://www.labiennale.org/it/cinema/2020", "https://www.youtube.com/watch?v=SMuQfYdgWxw", "https://www.imdb.com/name/nm11475025/", "https://www.balarm.it/news/telecamere-emma-dante-e-palermo-i-dietro-le-quinte-in-rosa-de-le-sorelle-macaluso-98497"]}
{"url": "https://facta.news/notizia-satirica/2020/08/19/la-dichiarazione-con-cui-il-calciatore-david-silva-attacca-la-lazio-e-stata-inventata-da-una-pagina-satirica/", "title": "La dichiarazione con cui il calciatore David Silva attacca la Lazio \u00e8 stata inventata da una pagina satirica su Facebook", "content": ["Mercoled\u00ec 19 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 18 agosto sul social network dalla pagina FORZA As ROMA .", "Il post oggetto della nostra verifica contiene la foto dei calciatori spagnoli David Silva ( trasferitosi dal Manchester City alla Real Sociedad lo scorso 18 agosto, dopo il mancato accordo con la Lazio) e Pedro (che proprio il 18 agosto ha effettuato le visite mediche con la Roma).", "La fotografia \u00e8 accompagnata da un commento, scritto da chi ha pubblicato il contenuto su Facebook, che riporta una presunta dichiarazione di David Silva rilasciata a \u00abClaude Lo Tite di Pocapecunia .com\u00bb e che recita: \u00abCi tengo per prima cosa a chiarire che io non ho mai dato la mia parola a nessun club, quindi le parole di Tare sono assolutamente fuori luogo.", "La Lazio sembrava interessata realmente a me, ma ogni giorno usciva qualche problema nuovo.", "Inizialmente volevano offrirmi un quadriennale, salvo poi ridurre il contratto di un anno ma offrendomi casa e jet privato mentre , negli ultimi giorni, quando stavamo sistemando i dettagli, Lotito stava cercando di ridurre i bonus del mio contratto per sborsare di meno.", "Sono un campione del mondo io, merito un trattamento migliore.", "Mi sono sentito offeso e preso in giro dagli atteggiamenti di Lotito e Tare, \u00e8 stato come trattare con un mendicante.", "Non sono nemmeno tanto furbi come dicono tra l\u2019altro; un giorno stavano trattando faccia a faccia con i miei rappresentanti legali, uno di loro \u00e8 italiano, ma Lotito non lo sapeva e, davanti a lui, ha detto: \u201cMa possiamo dare quasi un milione di bonus a un 32enne?", "Mica \u00e8 Cristiano Ronaldo\u201d.", "Tare prima di parlare di me deve sciacquarsi la bocca e pensare a cacciare il denaro per fare una squadra competitiva, invece di rimanere a giocare con Parolo in mezzo al campo e dare la colpa al covid per aver perso lo scudetto\u00bb.", "Il riferimento \u00e8 proprio alla trattativa fallita tra David Silva e il club italiano della Lazio.", "Societ\u00e0 che il 18 agosto ha diffuso un comunicato stampa attraverso il direttore sportivo Igli Tare che ha dichiarato: \u00abApprendo del trasferimento di David Silva alla Real Sociedad.", "Ho grande rispetto per il giocatore, ma non per l\u2019uomo\u00bb.", "La dichiarazione riportata nel post ed attribuita a David Silva non \u00e8 per\u00f2 reale, \u00e8 stata inventata da una pagina satirica e presa erroneamente per vera.", "La presunta dichiarazione del calciatore della Real Sociedad non trova ad oggi [19 agosto 2020 ndr] riscontro in nessuna testata nazionale e locale.", "Il testo originale del post \u00e8 stato pubblicato il 18 agosto dalla pagina Facebook La favola del calcio, che nella descrizione su Facebook specifica di essere una \u00abPagina satirica: inventiamo storie e interviste sul calcio\u00bb.", "Il nome del presunto giornalista che avrebbe raccolto la dichiarazione, Claude Lo Tite, richiama inoltre quello del presidente della Lazio Claudio Lotito , mentre il nome della testata (pocapecunia.com) \u00e8 un riferimento all\u2019accusa , spesso mossa a Lotito, di spendere poco per il calciomercato."], "category": "Notizia Satirica", "publish_date": "2020-08-19", "tags": ["calcio", "calciomercato", "claudio lotito", "david silva", "lazio", "roma"], "links": ["https://www.facebook.com/ForzaRomaUltras/photos/a.622393234583885/1649485485207983/?type=3&theater", "https://www.gazzetta.it/Calciomercato/18-08-2020/calciomercato-lazio-david-silva-si-presenta-real-sociedad-3801262920928.shtml", "https://www.corrieredellosport.it/news/calcio/calcio-mercato/2020/08/19-72939650/retroscena_david_silva_ecco_come_e_andata_il_7_agosto_si_era_promesso_alla_lazio/", "https://sport.sky.it/calciomercato/2020/08/18/pedro-as-roma-news", "http://www.sslazio.it/it/news/press-release-2/60698-nota-del-direttore-sportivo-igli-tare", "https://www.facebook.com/favolacalcio/photos/a.100449918247157/165161648442650/?type=3&theater", "https://www.gazzetta.it/Calcio/Serie-A/Lazio/25-05-2020/chi-claudio-lotito-presidente-lazio-calciopoli-frase-juve-inter-3701269877675_preview.shtml", "https://www.goal.com/it/notizie/lazio-lotito-si-difende-tirchio-leggenda-metropolitana/pngkk8v78d4g11d6rim1xejut"]}
{"url": "https://facta.news/notizia-falsa/2020/08/19/no-francesco-schettino-non-ha-dichiarato-di-aver-votato-per-matteo-salvini/", "title": "No, Francesco Schettino non ha dichiarato di aver votato per Matteo Salvini", "content": ["Mercoled\u00ec 19 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 18 agosto sul social network.", "Il post oggetto della nostra verifica contiene una foto di Francesco Schettino, comandante della nave da crociera Costa Concordia naufragata il 13 gennaio 2012 nei pressi dell\u2019isola del Giglio, in Toscana.", "La foto \u00e8 accompagnata da un testo che recita: \u00abFrancesco Schettino dichiara: \u201cHo votato per Salvini, solo lui ridar\u00e0 coraggio, orgoglio e dignit\u00e0 al popolo italiano e riporter\u00e0 l\u2019Italia sulla giusta rotta\u00bb.", "Il post contiene anche un commento, scritto da chi ha pubblicato il contenuto su Facebook, in cui si legge: \u00abTra capitani di trova sempre un accordo\u00bb.", "Si tratta di una dichiarazione falsa.", "L\u2019affermazione di Francesco Schettino non compare infatti su alcuna testata giornalistica e non risultano attivi profili social a suo nome.", "Schettino \u00e8 attualmente nel carcere di Rebibbia (Roma), dove sta scontando una condanna a 16 anni e un mese per il naufragio in cui morirono 32 persone, confermata in Cassazione il 12 maggio 2017."], "category": "Notizia Falsa", "publish_date": "2020-08-19", "tags": ["costa concordia", "francesco schettino", "matteo salvini"], "links": ["https://www.facebook.com/photo.php?fbid=1467117110150208&set=a.103211999874066&type=3&theater", "http://www.protezionecivile.gov.it/media-comunicazione/news/dettaglio/-/asset_publisher/default/content/13-gennaio-2012-il-naufragio-della-nave-concordia", "https://iltirreno.gelocal.it/grosseto/cronaca/2017/05/12/news/costa-concordia-la-cassazione-conferma-i-16-anni-1.15325868#:~:text=La%20Cassazione%20conferma%20la%20condanna,Cassazione%20comunicatogli%20dai%20suoi%20legali."]}
{"url": "https://facta.news/fuori-contesto/2020/08/20/quelli-ritratti-in-questo-video-non-sono-clandestini-che-cantano-nessuno-ci-mandera-via-dallitalia/", "title": "Quelli ritratti in questo video non sono \u00abclandestini\u00bb che cantano \u00abnessuno ci mander\u00e0 via dall\u2019Italia\u00bb", "content": ["Mercoled\u00ec 19 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 17 agosto su Facebook.", "Il post oggetto della nostra verifica contiene un video della durata complessiva di 2 minuti e 20 secondi e mostra una folla mentre intona un coro in una lingua non immediatamente riconoscibile.", "Nel video compare il logo di Radio Savana.", "Il filmato \u00e8 accompagnato da un commento, scritto da chi ha pubblicato il contenuto su Facebook, che recita: \u00abClandestini scaricati in Italia fanno festa.", "Cantano, danzano e minacciano: \u201cNessuno ci mander\u00e0 via dall\u2019Italia!\u201d", "Tutti uomini muniti di smartphone per farsi i selfie\u00bb.", "Si tratta di una notizia falsa.", "Procediamo con ordine.", "Analizzando attentamente il filmato, scopriamo che il canto intonato dalle persone riprese \u00e8 in realt\u00e0 un coro da stadio in lingua araba, inno del Raja Casablanca , una delle principali squadre di calcio del Marocco (confrontare, ad esempio, i primi 6 secondi del video oggetto di verifica con lo spezzone di questo video dal minuto 00:06 al minuto 00:13).", "Il titolo della canzone \u00e8 \u00ab\u0641\u064a \u0628\u0644\u0627\u062f\u064a \u0638\u0644\u0645\u0648\u0646\u064a\u00bb, traducibile come \u00abNel mio Paese mi hanno fatto un torto\u00bb.", "Il testo della canzone \u00e8 reperibile a questo link e non contiene alcun riferimento all\u2019Italia.", "In nessun punto del video \u00e8 inoltre possibile sentire la frase in italiano \u00abnessuno ci mander\u00e0 via dall\u2019Italia\u00bb.", "In base alle informazioni contenute nel filmato, non ci \u00e8 possibile identificare il luogo in cui \u00e8 stato girato, n\u00e9 tantomeno il momento.", "La redazione di Facta ha contattato i colleghi fact-checker di Africa Check in cerca di ulteriori dettagli utili ad arricchire l\u2019analisi.", "Abbiamo inoltre contattato la pagina Twitter di Radio Savana \u2013 il cui logo compare nel video \u2013 per ricostruire la fonte primaria della notizia.", "In entrambi i casi le eventuali risposte saranno pubblicate come aggiornamento a questo articolo."], "category": "Fuori Contesto", "publish_date": "2020-08-20", "tags": ["africa", "calcio", "immigrati", "immigrazione", "marocco", "radio savana", "sport"], "links": ["https://www.facebook.com/story.php?story_fbid=3199503863469354&id=100002293147361", "https://www.youtube.com/watch?v=2Auxpy-0wHE&feature=youtu.be&fbclid=IwAR2ZtkSAi4TAenL--97t0CcjqtPGGqKTfLZOtJyXAvCowRJqPPHs5YE0eBA", "https://www.facebook.com/RajaClubAthleticOfficiel", "https://youtu.be/2Auxpy-0wHE?t=6", "http://www.tlaxcala-int.org/article.asp?reference=24805"]}
{"url": "https://facta.news/notizia-falsa/2020/08/20/no-lospedale-cotugno-di-napoli-non-ha-esaurito-la-disponibilita-di-posti-letto-per-pazienti-covid/", "title": "No, l\u2019ospedale Cotugno di Napoli non ha \u00abesaurito la disponibilit\u00e0 di posti letto per pazienti Covid\u00bb", "content": ["Gioved\u00ec 20 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 19 agosto sul social network.", "Il post oggetto della nostra verifica contiene la foto di un foglio A4, su cui si legge: \u00abSi comunica che al momento il Cotugno [ospedale di Napoli, ndr] ha esaurito la disponibilit\u00e0 di posti letto per pazienti Covid positivi e per pazienti sospetti, sia nei reparti di degenza, subintensiva ed intensiva\u00bb.", "L\u2019avviso \u00e8 datato 19 agosto 2020 e firmato dal \u00abmedico di P.S.\u00bb", "Nicola Maturo.", "Si tratta di una notizia falsa.", "Il contenuto del documento \u00e8 infatti stato smentito dal direttore generale dell\u2019Ospedale Cotugno Maurizio Di Mauro, che in un\u2019intervista rilasciata a Fanpage lo stesso 19 agosto ha rassicurato circa la disponibilit\u00e0 di posti letto nella struttura.", "Secondo quanto dichiarato da Di Mauro solo la terapia subintensiva sarebbe stata \u2013 alla data dell\u2019intervista \u2013 satura, con 10 pazienti ricoverati a fronte degli 8 posti letto disponibili, mentre i pazienti in terapia intensiva sarebbero solo 2, su 8 posti disponibili.", "Come riportato da Ansa in un articolo del 19 agosto, i posti letti occupati nei reparti di degenza sarebbero 13, tre in meno del totale.", "Sempre a Fanpage Di Mauro ha dichiarato che \u00abLa situazione al Cotugno \u00e8 sotto controllo anche grazie al fatto che ci sono altri posti in Covid Center come Scafati e Ponticelli.", "Per\u00f2 non \u00e8 finita, bisogna mantenere alta la guardia ed essere responsabili\u00bb.", "Al momento non possiamo sapere con certezza se l\u2019avviso sia stato realmente affisso all\u2019interno dell\u2019ospedale Cotugno o se si sia trattato di una notizia totalmente inventata, ma secondo quanto dichiarato da Di Mauro il 20 agosto al sito web d\u2019informazione Open , la firma sul documento non sarebbe quella del dottor Nicola Maturo: Per fugare ogni sospetto sul caso verr\u00e0 probabilmente avviata un\u2019indagine interna."], "category": "Notizia Falsa", "publish_date": "2020-08-20", "tags": ["#verabot", "covid-19", "napoli", "nuovo coronavirus sars-cov-2", "ospedale cotugno", "terapia intensiva"], "links": ["https://www.facebook.com/photo.php?fbid=1344727675904619&set=a.174483312929067&type=3&theater", "http://www.ospedalideicolli.it/wp-content/uploads/CV-dr.-Maurizio-di-Mauro.pdf", "https://www.fanpage.it/napoli/coronavirus-dg-del-cotugno-di-napoli-spiega-a-che-punto-e-la-saturazione-della-terapia-intensiva/", "https://www.ansa.it/campania/notizie/2020/08/19/covid-al-cotugno-pieno-il-reparto-di-terapia-sub-intensiva_b6785fb0-b3aa-4875-919e-58c93a3779c2.html", "https://www.open.online/2020/08/20/coronavirus-esauriti-i-posti-letto-al-cotugno-di-napoli-lospedale-smentisce-indagine-sul-documento/"]}
{"url": "https://facta.news/immagine-modificata/2020/08/26/no-nel-2019-madonna-non-aveva-previsto-la-pandemia-di-covid-19/", "title": "No, nel 2019 Madonna non aveva previsto la pandemia di Covid-19", "content": ["Mercoled\u00ec 26 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 23 agosto sul social network.", "Il post oggetto della nostra verifica contiene quattro fotogrammi di un\u2019esibizione della popstar Madonna che mostrano la cantante con una benda all\u2019occhio sinistro e un\u2019armatura di colore nero.", "Nelle immagini compaiono anche delle persone con maschere antigas e il fermo immagine in alto alto a destra mostra l \u2019illustrazione della morfologia ultrastrutturale di Sars-Cov-2, l\u2019immagine che in questi mesi abbiamo spesso imparato ad associare al virus (ad esempio qui e qui ).", "Le immagini sono accompagnate da una didascalia che recita: \u00ab\u2026qualche anno fa..Concerto di Madonna\u2026.guarda nel riquadro in alto a dx.", "La cabalista gi\u00e0 sapeva del COVID??", "Coincidenze??\u00bb", "Si tratta di una notizia falsa, diffusa utilizzando un\u2019immagine modificata.", "I fotogrammi riportati nel post oggetto di verifica sono tratti dall\u2019esibizione live di Madonna all\u2019 Eurovision Song Contest 2019 di Tel Aviv tenutosi dal 14 al 18 maggio 2019, festival musicale internazionale organizzato dagli Stati membri dell\u2019Unione europea.", "Il video della performance dura in tutto 9 minuti e 37 secondi ed \u00e8 disponibile su YouTube .", "Il filmato contiene tre dei quattro fotogrammi presenti nel post, ma non esiste traccia del quarto \u2013 quello con l\u2019illustrazione del virus Sars-Cov-2 \u2013 che \u00e8 invece un fotomontaggio.", "L\u2019immagine originale \u00e8 disponibile al minuto 5:16 del video e com\u2019\u00e8 possibile notare, non contiene alcun riferimento alla Covid-19.", "L\u2019esibizione di Madonna contiene insomma numerosi riferimenti a un futuro distopico e post-apocalittico \u2013 elementi presenti nel genere letterario cyberpunk e non esattamente inediti \u2013 ma non esiste alcun appiglio per affermare che la popstar avesse previsto la Covid-19."], "category": "Immagine Modificata", "publish_date": "2020-08-26", "tags": ["#verabot", "coronavirus sars-cov-2", "covid-19", "eurovision song contest", "madonna", "sars-cov-2"], "links": ["https://www.facebook.com/youflame1/photos/a.1316135255117916/3481454931919260/?type=3&__xts__[0]=68.ARBlUlG7tFicHEr_M8fduyQ4-mSD-EUct8SJK5969eEuWe9Zvxb3bXyO2VRA8pM_4m2rXDBK3Ic3Zywx0yOdnNDQMMiyGwwA5iSmj0uLwMCqvDBx7dHjmZLmJNjwrOqEZfyCS22xmp4i8nMnYhZg4mThpURlAeXuQiGiMbYy03YBAFYH7gi10vyfi4DoiTH0TnOG8KNf3Jqn1J-T9gS-MieIeUnST-ZRpV27fEBpj1lIQ0SmOvqkfkxqI7Pn61r1uU4riQSUkb6AGyXmCsIi1HK5tg0qDmidnpeN8mBnE0Y_kZWcbwBT2GKdOdqcCSx6W-mNsQ", "https://phil.cdc.gov/Details.aspx?pid=23312", "https://www.corriere.it/salute/malattie_infettive/20_gennaio_31/svelato-vero-aspetto-virus-2019-ncov-15776e30-4418-11ea-b4ca-26f0f6d5d911.shtml", "https://scienze.fanpage.it/coronavirus-ecco-la-mutazione-che-ha-permesso-di-infettare-luomo-scoperta-da-italiani/", "https://eurovision.tv/event/tel-aviv-2019", "https://www.youtube.com/watch?v=VG3WkiL0d_U&feature=emb_logo", "https://youtu.be/VG3WkiL0d_U?t=316", "http://www.treccani.it/enciclopedia/cyberpunk/#:~:text=cyberpunk%20Genere%20narrativo%20in%20cui,del%20movimento%20punk%20o%20della"]}
{"url": "https://facta.news/notizia-falsa/2020/08/27/no-i-tamponi-rino-faringei-non-servono-a-rompere-la-barriera-sanguigna-ematoencefalica-del-cervello-e-provocare-i-sintomi-della-covid-19/", "title": "No, i tamponi rino-faringei non servono a \u00abrompere la barriera sanguigna ematoencefalica del cervello\u00bb e provocare i sintomi della Covid-19", "content": ["Mercoled\u00ec 26 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 15 agosto sul social network.", "Il post oggetto della nostra verifica contiene l\u2019illustrazione del metodo per eseguire un tampone rino-faringeo, una delle principali modalit\u00e0 di diagnosi della Covid-19, e un testo che recita: \u00abInserendo quelle bacchette nel naso si desidera rompere la barriera sanguigna ematoencefalica del cervello, affinch\u00e9 qualsiasi microbo possa penetrare attraverso quei vasi sanguigni rotti nell\u2019organismo!!!", "Ecco perch\u00e9 molti asintomatici iniziano ad avere sintomi dopo l\u2019esame!!!\u00bb.", "L\u2019immagine \u00e8 accompagnata da una un commento, scritto da chi ha pubblicato il contenuto su Facebook, in cui si legge: \u00abPerch\u00e9 scavare nel naso con il tampone per cercare il virus?", "Non basterebbe sputarci sopra, visto che contagia anche ad un metro di distanza?", "Ecco perch\u00e9\u00bb.", "Si tratta di una notizia falsa.", "Andiamo con ordine.", "Innanzitutto, il tampone rino-faringeo consiste in un prelievo del muco che riveste le cellule superficiali della mucosa della rino-faringe (la parte superiore della faringe, posta tra la volta faringea e la faccia superiore del palato molle), mediante l\u2019inserimento di un piccolo bastoncino ovattato nel naso.", "Perch\u00e9 non basta \u00absputare\u00bb sul tampone per ottenere il campione da testare?", "La risposta arriva dall\u2019Istituto Superiore di Sanit\u00e0, che in un dettagliato vademecum destinato agli operatori sanitari spiega che \u00abl\u2019agente eziologico della malattia COVID-19 \u00e8 stato ritrovato in vari distretti delle vie respiratorie superiori e inferiori come faringe, rinofaringe, espettorato e fluido bronchiale\u00bb e che \u00abper la diagnosi di infezione da SARS-CoV-2 il campione di elezione \u00e8 un campione delle vie respiratorie\u00bb.", "Come ha spiegato la Bbc il 18 luglio 2020, nonostante la Covid-19 possa essere trasmessa attraverso le goccioline di saliva nebulizzata , non \u00e8 affatto detto che queste contengano \u00abparticelle virali\u00bb, o comunque non in quantit\u00e0 sufficiente all\u2019analisi in laboratorio.", "Il test per la diagnosi della Covid-19 deve fugare ogni dubbio sulla positivit\u00e0 o meno del paziente e l\u2019unico modo per farlo \u00e8 analizzare un campione proveniente dall\u2019interno del corpo umano.", "Non esistono inoltre testimonianze che colleghino il tampone rino-faringeo al danneggiamento della barriera sanguigna ematoencefalica , un meccanismo cellulare presente nel cervello che regola selettivamente il passaggio sanguigno di sostanze chimiche, proteggendo il sistema nervoso da avvelenamenti e intossicazioni.", "Come spiega ancora l\u2019Istituto Superiore di Sanit\u00e0, il tampone rino-faringeo \u00abha un\u2019invasivit\u00e0 minima, originando al pi\u00f9 un impercettibile fastidio nel punto di contatto\u00bb.", "Non solo il tampone non fa male, ma non arriverebbe neanche nei pressi della barriera sanguigna ematoencefalica, come spiega il dottor Morgan Katz, professore di medicina alla Johns Hopkins University, che il 7 luglio 2020 ha dichiarato ad Associated Press: \u00abPer avvicinarsi alla barriera ematoencefalica il tampone dovrebbe passare attraverso strati di muscoli e tessuti fibrosi, ma anche attraverso la base del cranio, che \u00e8 un osso spesso.", "Direi che non \u00e8 possibile\u00bb.", "In conclusione, il tampone rino-faringeo \u00e8 il metodo pi\u00f9 affidabile con cui prelevare un campione di muco da sottoporre al test per la Covid-19.", "Si tratta di un metodo sicuro, poco doloroso e che non arriva neanche nei pressi della barriera sanguigna ematoencefalica."], "category": "Notizia Falsa", "publish_date": "2020-08-27", "tags": ["#verabot", "barriera ematoencefalica", "covid-19", "nuovo coronavirus sars-cov-2", "tamponi", "tamponi rino-faringei"], "links": ["https://www.facebook.com/photo.php?fbid=1519373508249623&set=a.241883532665300&type=3&theater", "https://www.youtube.com/watch?v=dPFjhx98Tjo", "https://www.iss.it/documents/20126/0/Rapporto+ISS+COVID-19+n.+11_2020+Rev++tampone.pdf/e278a476-3635-7a0b-011f-79dfa6b142d1?t=1587129366526#:~:text=Il%20prelievo%20del%20tampone%20oro,dei%20tamponi%20in%20materiale%20sintetico", "https://www.bbc.com/news/53443429", "https://www.lastampa.it/cronaca/2020/03/02/news/cosa-vuol-dire-droplet-e-perche-c-entra-con-la-distanza-che-dobbiamo-tenere-dalle-persone-infette-1.38541450", "http://www.treccani.it/enciclopedia/barriera-ematoencefalica_%28Enciclopedia-della-Scienza-e-della-Tecnica%29/", "https://www.iss.it/documents/20126/0/Rapporto+ISS+COVID-19+n.+11_2020+Rev++tampone.pdf/e278a476-3635-7a0b-011f-79dfa6b142d1?t=1587129366526#:~:text=Il%20prelievo%20del%20tampone%20oro,dei%20tamponi%20in%20materiale%20sintetico", "https://apnews.com/afs:Content:9084880850"]}
{"url": "https://facta.news/notizia-falsa/2020/08/27/no-i-pazienti-asintomatici-positivi-alla-covid-19-non-sono-guariti-e-non-saranno-sempre-positivi-al-test/", "title": "No, i pazienti asintomatici positivi alla Covid-19 non sono \u00abguariti\u00bb e non saranno \u00absempre positivi al test\u00bb", "content": ["Gioved\u00ec 27 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 25 agosto sul social network.", "Il post oggetto della nostra verifica contiene un\u2019immagine contenente un testo che recita: \u00abSe hai contratto il Covid senza sintomi sei guarito ed hai sviluppato anticorpi.", "Sarai sempre positivo ai test.", "Capito l\u2019inganno?\u00bb.", "Si tratta di un\u2019informazione falsa.", "Innanzitutto, non \u00e8 vero che i pazienti affetti da Covid, ma senza sintomi, possono essere definiti \u00abguariti\u00bb.", "A spiegarlo \u00e8 il Comitato tecnico scientifico istituito presso la presidenza del Consiglio dei ministri con l\u2019ordinanza n.663 del 18 aprile 2020 , che sul sito del ministero della Salute traccia la differenza tra \u00abpazienti clinicamente guariti\u00bb e \u00abpazienti guariti\u00bb.", "Mentre ai primi baster\u00e0 diventare asintomatici \u00abper risoluzione della sintomatologia clinica presentata\u00bb, anche in presenza di tampone positivo, un paziente pu\u00f2 essere definito guarito a tutti gli effetti solo dopo la negativit\u00e0 \u00abin due test consecutivi, effettuati a distanza di 24 ore uno dall\u2019altro, per la ricerca di SARS-CoV-2\u00bb.", "Non si tratta di una mera differenza etimologica, ma di un vero e proprio protocollo medico, perch\u00e9 \u2013 e qui veniamo al secondo punto \u2013 non abbiamo alcuna certezza circa il pericolo di contagio rappresentato dai pazienti positivi asintomatici.", "Secondo un nuovo studio pubblicato il 6 agosto 2020 dai ricercatori della Soonchunhyang University (Corea del Sud), i pazienti asintomatici possiedono una carica virale simile a quelli che invece mostrano i sintomi tipici dell\u2019infezione del nuovo coronavirus e sarebbero dunque altrettanto contagiosi.", "La ricerca si inserisce in quadro tutt\u2019altro che univoco: mentre numerosi esperti \u2013 tra i quali il professor Massimo Galli, responsabile del reparto Malattie infettive dell\u2019Ospedale Sacco di Milano \u2013 mettono in guardia dal possibile pericolo di trasmissione rappresentato dagli asintomatici, secondo l\u2019Organizzazione mondiale della sanit\u00e0 tale rischio sarebbe molto basso .", "Veniamo ora all\u2019ultimo punto: davvero il test di un paziente asintomatico risulter\u00e0 \u00absempre positivo\u00bb?", "Naturalmente no: il post oggetto di verifica confonde infatti il test sierologico \u2013 che individua la presenza di anticorpi al virus Sars-Cov-2, potendo cos\u00ec stabilire solo se la malattia \u00e8 mai stata contratta, ma non se l\u2019infezione \u00e8 ancora in atto \u2013 con il tampone rino-faringeo , che cerca invece l\u2019Rna virale, che scompare dopo la guarigione (ne abbiamo parlato approfonditamente qui ).", "\u00c8 proprio quest\u2019ultimo il test da effettuare per stabilire l\u2019effettiva guarigione di un paziente positivo alla Covid-19 che risulter\u00e0 negativo dopo l\u2019eliminazione del virus.", "In conclusione, i pazienti asintomatici non possono essere considerati guariti, nonostante lo siano a tutti gli effetti dal punto di visto clinico.", "Questo perch\u00e9 non conosciamo bene le dinamiche di diffusione della Covid-19 e in particolare il pericolo rappresentato dai pazienti positivi asintomatici.", "In ogni caso, non \u00e8 vero che questa categoria di pazienti risulter\u00e0 sempre positiva al test, dal momento che il tampone rino-faringeo d\u00e0 esito negativo dopo l\u2019eliminazione del virus."], "category": "Notizia Falsa", "publish_date": "2020-08-27", "tags": ["#verabot", "asintomatici", "covid-19", "nuovo coronavirus sars-cov-2", "tamponi", "tamponi rino-faringei", "test sierologico"], "links": ["https://www.facebook.com/photo.php?fbid=10223501143175455&set=a.10202790988194524&type=3", "http://www.protezionecivile.gov.it/amministrazione-trasparente/provvedimenti/dettaglio/-/asset_publisher/default/content/ocdpc-n-663-del-18-aprile-2020-ulteriori-interventi-urgenti-di-protezione-civile-in-relazione-all-emergenza-relativa-al-rischio-sanitario-connesso-all", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4274", "https://jamanetwork.com/journals/jamainternalmedicine/fullarticle/2769235", "https://www.la7.it/laria-che-tira/video/coronavirus-lallarme-del-prof-massimo-galli-gli-asintomatici-possono-trasmettere-il-virus-26-08-2020-337130", "https://www.cnbc.com/2020/06/08/asymptomatic-coronavirus-patients-arent-spreading-new-infections-who-says.html", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=236", "https://www.iss.it/documents/20126/0/Rapporto+ISS+COVID-19+n.+11_2020+Rev++tampone.pdf/e278a476-3635-7a0b-011f-79dfa6b142d1?t=1587129366526#:~:text=Inserire%20il%20tampone%20nella%20narice,la%20parte%20posteriore%20della%20rinofaringe.#page=7", "https://facta.news/notizia-falsa/2020/08/27/no-i-tamponi-rino-faringei-non-servono-a-rompere-la-barriera-sanguigna-ematoencefalica-del-cervello-e-provocare-i-sintomi-della-covid-19/"]}
{"url": "https://facta.news/fuori-contesto/2020/08/27/questa-foto-e-del-2015-e-non-mostra-le-proteste-dei-migranti-a-rocca-di-papa-scoppiate-ad-agosto-2020/", "title": "Questa foto \u00e8 del 2015 e non mostra le proteste dei migranti a Rocca di Papa, scoppiate ad agosto 2020", "content": ["Gioved\u00ec 27 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il giorno stesso sul social network.", "Il post oggetto della nostra verifica contiene una foto, che mostra alcuni agenti di Polizia a terra, nel tentativo di sedare una protesta.", "L\u2019immagine \u00e8 accompagnata da un commento, scritto da chi ha pubblicato il contenuto su Facebook, in cui si legge: \u00abQuesta mattina a Rocca di Papa, comune sui castelli romani, circa 300 galantuomini ospiti del centro di accoglienza Mondo Migliore, stufi della quarantena decidono di sfondare il cancello e scappare.", "A fronteggiare la situazione indovinate chi c\u2019era?", "Nove poliziotti, conseguenze? 4 di loro al pronto soccorso.", "Continuiamo cos\u00ec d\u2019altronde \u201cANDR\u00c0 TUTTO BENE!!!", "Tutta la mia solidariet\u00e0 ai poliziotti feriti\u00bb.", "Si tratta di una notizia imprecisa, diffusa utilizzando un\u2019immagine vecchia.", "Innanzitutto i fatti.", "Il riferimento del post oggetto di verifica \u00e8 ai disordini scoppiati il 26 agosto nel centro d\u2019accoglienza \u00abMondo Migliore\u00bb di Rocca di Papa, comune della citt\u00e0 metropolitana di Roma Capitale.", "Secondo la ricostruzione della testata locale Roma Today , si sarebbe trattato di una \u00abprotesta pacifica\u00bb inscenata dai 20 ospiti del centro per sollecitare il risultato del terzo tampone rino-faringeo.", "La natura pacifica della protesta \u00e8 confermata dai gestori del centro, con una dichiarazione rilasciata ad AdnKronos.", "Gli animatori della protesta sono confinati in quarantena da 19 giorni \u2013 cinque in pi\u00f9 dei 14 previsti dal protocollo \u2013 e sono risultati negativi ai primi due tamponi.", "Nella serata del 26 agosto, \u00e8 arrivato il comunicato del Movimento Sindacale di Polizia, che contraddicendo le ricostruzioni giornalistiche e la dichiarazione dei gestori del centro ha parlato di \u00abfuria rabbiosa\u00bb dei migranti che avrebbe provocato il ferimento di 4 agenti di polizia.", "Quanto all\u2019immagine contenuta nel post oggetto di verifica, si riferisce agli scontri tra polizia e militanti di CasaPound avvenuti il 17 luglio 2015 a Casale San Nicola (Roma), durante le operazioni di trasferimento di circa un centinaio di profughi nel centro di accoglienza allestito nell\u2019ex scuola Socrate."], "category": "Fuori Contesto", "publish_date": "2020-08-27", "tags": ["#verabot", "coronavirus sars-cov-2", "covid-19", "immigrazione", "migranti", "mondo migliore", "proteste", "quarantena", "rocca di papa"], "links": ["https://www.facebook.com/photo.php?fbid=10220953418419412&set=a.2151477400710&type=3", "https://www.romatoday.it/attualita/coronavirus-migranti-rocca-di-papa-tensioni-oggi.html", "https://www.adnkronos.com/fatti/cronaca/2020/08/26/rocca-papa-protesta-migranti-chiedono-esito-tampone_FvjqzaVoGnoZyr52xrBwiP.html", "http://www.salute.gov.it/portale/nuovocoronavirus/dettaglioFaqNuovoCoronavirus.jsp?lingua=italiano&id=237#:~:text=Per%20il%20nuovo%20coronavirus%20la,come%20SARS%2DCoV%2D2.", "https://mosap.it/news/mosap-a-rocca-di-papa-violenze-ed-almeno-4-colleghi-in-ospedale-ora-basta/", "https://roma.repubblica.it/cronaca/2015/07/17/foto/roma_scontri_tra_casapound_e_agenti_al_presidio_anti-immigrati-119278143/1/#1"]}
{"url": "https://facta.news/fuori-contesto/2020/08/21/la-solita-bufala-sulle-navi-della-marina-australiana-che-avrebbero-bloccato-una-imbarcazione-di-migranti/", "title": "La solita bufala sulle navi della \u00abMarina australiana\u00bb che avrebbero bloccato una imbarcazione di migranti", "content": ["Venerd\u00ec 20 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il giorno stesso sul social network.", "Il post oggetto della nostra verifica contiene una foto che mostra due imbarcazioni che convergono per bloccarne una terza, e un testo che recita: \u00abNon \u00e8 l\u2019Italia.", "Marina Australiana: dopo aver intimato l\u2019ALT e non essere stati ascoltati, i due pattugliatori bloccano la nave ONG.", "Rientrati nel porto pi\u00f9 vicino, i clandestini imbarcati in una seconda nave e rispediti al mittente.", "La nave ONG \u00e8 stata sequestrata per la demolizione e l\u2019equipaggio arrestato\u00bb.", "Si tratta di un contenuto utilizzato fuori dal suo contesto originale per veicolare una notizia falsa.", "La redazione di Facta si era gi\u00e0 occupata in passato della vicenda, stabilendo che l\u2019immagine oggetto di verifica \u00e8 stata in realt\u00e0 scattata il 15 agosto 2012 da Masataka Morita per Associated Press, che detiene i diritti della fotografia.", "Come si legge nella didascalia presente sul sito di Associated Press , l\u2019immagine ritrae \u00abuna nave circondata da due motovedette della Guardia Costiera giapponese dopo che alcuni attivisti sono sbarcati sull\u2019isola Uotsuri\u00bb, parte dell\u2019arcipelago delle Senkaku, attualmente conteso tra Giappone, Cina e Taiwan.", "I migranti e l\u2019Australia, dunque, non c\u2019entrano."], "category": "Fuori Contesto", "publish_date": "2020-08-21", "tags": ["immigrazione", "marina australiana", "migranti", "ong"], "links": ["https://www.facebook.com/apritegliocchi/photos/a.153358008057546/3307597492633566/?type=3&__xts__[0]=68.ARD9U5w4Ccnx4513SPYRQuzw9m7Q7j59eqeeidhblmaMZ5xOmhve5k6fDhO7azicmvc4SVqnkKH5kv930MszmVY2NYkPRZ43XmuAOjpqQdB6ucwHslC35v9_tzElFyrsuOFyCUvCAZgvNPyJyE2JHrNbc4eINZLC_LcrPh0KcbWVZtzeu8HVXGYfXpIVWG67A6-97tVf53VKCklqO6G0RS5C5stSko6S2CC_0J0NTrLoIYAzDgc3eaqroMGrSK-qagVFfA-0UMqOBDhZ6sJFkzBc3lBkN-7T0Y1U8_zDyt4Ajstfd-su_bvQV8KI8NrKDBsZmg", "https://facta.news/fuori-contesto/2020/07/17/la-foto-che-mostra-due-imbarcazioni-bloccarne-una-terza-e-reale-ma-non-centra-con-i-migranti/", "http://www.apimages.com/metadata/Index/APTOPIX-Japan-Asia-Disputed-Islands/ac478452c63b46a5bb54923e134c9467/1/0"]}
{"url": "https://facta.news/fuori-contesto/2020/08/31/questa-foto-mostra-berlino-ma-non-centra-con-la-manifestazione-contro-le-misure-anti-covid/", "title": "Questa foto mostra Berlino, ma non c\u2019entra con la manifestazione contro le misure anti-Covid", "content": ["Il 30 agosto 2020 su Facebook \u00e8 stata pubblicata una foto che mostra una grande folla ripresa dall\u2019alto che occupa un lungo viale e la piazza di una citt\u00e0.", "Lo scatto \u00e8 accompagnato da questo testo: \u00abIn 2 milioni a Berlino..il Risveglio sta\u2019 avvenendo\u2026\u00bb.", "Il riferimento \u00e8 alla manifestazione di protesta tenutasi a Berlino il 29 agosto 2020 contro le misure di contrasto alla Covid-19 istituite dalle autorit\u00e0 e ritenute dai manifestanti un attacco alle libert\u00e0 personali.", "Questo \u00e8 un contenuto fuorviante e veicola una notizia falsa.", "La foto oggetto della nostra analisi infatti non mostra la manifestazione svoltasi in Germania il 29 agosto 2020.", "Lo scatto mostra un momento della Love Parade, festival di musica dance, svoltosi a Berlino nel 1997, come si pu\u00f2 verificare qui ."], "category": "Fuori Contesto", "publish_date": "2020-08-31", "tags": ["#verabot", "berlino", "coronavirus sars-cov-2", "covid-19"], "links": ["https://www.facebook.com/photo.php?fbid=10220842527686628&set=a.10200585405351230&type=3&theater", "https://www.lastampa.it/esteri/2020/08/29/news/migliaia-di-manifestanti-a-londra-e-berlino-contro-il-covid-la-mascherina-e-una-museruola-1.39244342", "https://www.luftbildsuche.de/info/luftbilder/gelaende-loveparade-ernst-reuter-platz-strasse-juni-musik-festival-ortsteil-charlottenburg-berlin-deutschland-5582.html?fbclid=IwAR0MXZ-3khWHwpqCPEGigZnSc_doAUfC5Cb_FntDvqbcNYd40DwybW0zslg"]}
{"url": "https://facta.news/notizia-vecchia/2020/08/31/la-notizia-della-denuncia-per-renzi-e-dei-4-milioni-di-euro-girati-alle-sue-fondazioni-e-del-2014/", "title": "La notizia della denuncia per Renzi e dei \u00ab4 milioni di euro girati alle sue fondazioni\u00bb \u00e8 del 2014", "content": ["Il 21 agosto 2020 su Facebook \u00e8 stata pubblicata una\u00a0foto dell\u2019ex presidente del Consiglio Matteo Renzi, oggi leader di Italia Viva, accompagnata da questo testo: \u00abNotizia bomba: 4 milioni di euro girati alle sue fondazioni in maniera \u201coscura\u201d scatta la denuncia per Renzi, ma nessuno tg lo dice\u00bb.", "Questa notizia risale al 2014 ma \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il sito La Rete non perdona il 3 febbraio 2014 aveva pubblicato un articolo in cui si raccontava di un esposto presentato dal \u00abdipendente del comune di Firenze Alessandro Maiorano alla Guardia di Finanza e Ministero della Finanza di Roma per verificare i bilanci delle fondazioni legate a Matteo Renzi\u00bb.", "Questo esposto, continuava il pezzo, aveva avuto origine \u00abdopo l\u2019articolo \u2018Ecco chi paga Renzi\u2019 pubblicato dal Fatto Quotidiano in cui si parla dei vari passaggi di denaro che ci sarebbero stati tra le fondazioni \u2018Festina Lente\u2019, \u2018Noi Link\u2019 e \u201c\u2019Big Bang\u2019\u00bb.", "Il pezzo de il Fatto Quotidiano a cui si fa riferimento \u00e8 stato pubblicato il 1 febbraio 2014."], "category": "Notizia Vecchia", "publish_date": "2020-08-31", "tags": ["banchi monoposto", "banchi rotelle", "banchi scolastici", "lucia azzolina", "matteo salvini", "primo giorno di scuola", "scuola"], "links": ["https://www.facebook.com/photo.php?fbid=10218558807981172&set=a.3593131786693&type=3&theater", "https://web.archive.org/web/20140302061630/http://www.laretenonperdona.it/2014/02/03/denunciate-le-fondazioni-legate-a-renzi/", "https://www.ilfattoquotidiano.it/2014/02/01/i-ministri-del-tesoro-di-matteo-renzi-quattro-milioni-e-associazioni-opache/866007/"]}
{"url": "https://facta.news/notizia-falsa/2020/08/28/il-calciatore-ever-banega-non-ha-dichiarato-che-antonio-conte-e-un-povero-scemo/", "title": "Il calciatore \u00c9ver Banega non ha dichiarato che Antonio Conte \u00e8 \u00abun povero scemo\u00bb", "content": ["Venerd\u00ec 28 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 27 agosto sul social network.", "Il post oggetto della nostra verifica contiene una foto del centrocampista argentino del Siviglia \u00c8ver Banega e un commento, scritto da chi ha pubblicato il contenuto su Facebook, in cui si legge: \u00abBanega : \u201cIn Argentina ho vissuto in un quartiere tra la fame e gli omicidi.", "Figuriamoci se un povero scemo (Conte) che gesticola a bordo campo mi mette paura\u201d.", "Si tratta di una dichiarazione inventata.", "La presunta frase pronunciata dal calciatore non compare infatti su nessun organo di informazione, nazionale o internazionale, sui profili social del calciatore o della societ\u00e0 , n\u00e9 in comunicati stampa ufficiali.", "Il post oggetto di verifica prende spunto da una lite realmente avvenuta nel corso della finale di Europa League del 21 agosto scorso tra Inter e Siviglia vinta per 3-2 dalla squadra spagnola, e che ha coinvolto Banega e Conte.", "Come \u00e8 visibile in questo filmato pubblicato il 21 agosto dal canale sportivo di YouTube BT Sport, durante l\u2019incontro il calciatore argentino ha preso in giro il parrucchino di Conte (si tratta in realt\u00e0 di un trapianto di capelli , ma l\u2019allenatore dell\u2019Inter \u00e8 stato spesso protagonista di meme dedicati ai suoi capelli ), che per tutta risposta ha sfidato l\u2019avversario con un \u00abti aspetto fuori\u00bb, come si legge dal labiale.", "La questione \u00e8 stata comunque chiarita in conferenza stampa da Antonio Conte, lo stesso 21 agosto, che ha chiuso il caso dichiarando ai giornalisti che \u00able cose che avvengono in campo, rimangono in campo\u00bb.", "La vicenda non ha prodotto ulteriori strascichi o dichiarazioni."], "category": "Notizia Falsa", "publish_date": "2020-08-28", "tags": ["antonio conte", "calcio", "europa league", "ever banega", "inter", "parrucchino", "siviglia"], "links": ["https://www.facebook.com/JuveovunqueCR7/photos/a.1492535324341961/2637307473198068/?type=3&__xts__[0]=68.ARCh_brYzmyXN_qixbNoamdL_FROq3PolR0d6H24L6LlHZ0puxW6ewIl8zPkazeZkmJVpX7esTh6a2lK8N-6G2dP_hl3lg2JCtWvNpQ-7N33M5lG7oAePwgp5_ubJUltLo-fIxTrnFsddwfm1LQKxWmz-tYQQ1ju5vgrnsDKouc0desm4lavi8kDbQbSqkW0WbuoJHYR6bw-KlqLXMm5UrCogXZITGz5L4n4I1Y7DxxHbOoAI5g9UBNQaxO6qOs1bn_Iy8npkxNOGhUXAFNCYcShEptYbtMjVzDZcLbktbnNOq_8rKb_51LiIXqkCmm12jo_Js_r", "https://www.transfermarkt.it/ever-banega/profil/spieler/12249", "https://www.facebook.com/ever19banega", "https://www.facebook.com/sevillafc.eng/?brand_redir=375835912607210", "https://www.sevillafc.es/en/actual/news", "https://sport.sky.it/calcio/europa-league/2020/08/21/siviglia-inter-risultato-gol", "https://www.youtube.com/watch?v=LqbHouMajas", "https://biohairclinic.com/it/trapianto-di-capelli-di-conte/", "https://www.violanews.com/altre-news/foto-rete-scatenata-sui-capelli-di-conte/?refresh_ce-cp", "https://www.fcinter1908.it/video/video-conte-banega-problemi/"]}
{"url": "https://facta.news/immagine-modificata/2020/08/31/questi-pachidermi-non-sono-stati-dipinti-di-rosa-per-contrastare-il-bracconaggio/", "title": "Questi pachidermi non sono stati dipinti di rosa per contrastare il bracconaggio", "content": ["Il 31 agosto 2020 su Facebook sono state pubblicate due\u00a0foto che mostrano un elefante e un rinoceronte con le zanne e il corno colorato di rosa.", "Gli scatti sono accompagnati da questo testo: \u00abUna delle cose pi\u00f9 geniali che abbia mai visto contro il bracconaggio.", "Utilizzano la stessa tinta rosa che \u00e8 usata per marcare le banconote rubate.", "Questo rende l\u2019avorio delle zanne invendibile e non pu\u00f2 essere ripulito.", "Gli animali non vengono danneggiati e questa iniziativa sta salvando la loro vita\u00bb.", "Questa notizia \u00e8 per\u00f2 falsa: le due fotografie sono state modificate.", "In quelle originali le zanne dell\u2019elefante e il corno del rinoceronte non sono colorati di rosa, come si pu\u00f2 verificare qui e qui .", "Come ha spiegato il sito di fact-checking Factual AP \u00abattualmente non esiste alcuna iniziativa contro il bracconaggio che prevede di tingere le zanne o le corna di questi pachidermi di rosa\u00bb.", "Negli anni passati ci sono stati diversi progetti che prevedevano di riempire dall\u2019interno (e non quindi di colorare all\u2019esterno) il corno dei rinoceronti con una miscela liquida per svalutarne il prezzo e scoraggiare i bracconieri.", "L\u2019efficacia di questi progetti \u00e8 stata per\u00f2 messa in dubbio in numerose occasioni, come si pu\u00f2 leggere qui .", "Ci eravamo gi\u00e0 occupati di una bufala simile a luglio 2019."], "category": "Immagine Modificata", "publish_date": "2020-08-31", "tags": ["animali", "bracconaggio", "tinta rosa", "zanne"], "links": ["https://www.facebook.com/piudormopiudormire/photos/a.10152099802075126/10158743530220126/?type=3&theater", "https://factual.afp.com/no-no-tineron-los-colmillos-de-estos-paquidermos-para-evitar-el-trafico-de-sus-colmillos", "https://pixabay.com/es/photos/rinocerontes-rinoceronte-beb%C3%A9-382401/", "https://factual.afp.com/no-no-tineron-los-colmillos-de-estos-paquidermos-para-evitar-el-trafico-de-sus-colmillos", "https://fullfact.org/online/pink-dyed-tusks-horns/", "https://www.savetherhino.org/thorny-issues/dyeing-rhino-horn-and-elephant-ivory/", "https://www.pagellapolitica.it/bufale/show/613/no-non-hanno-tinto-di-rosa-le-zanne-di-questi-pachidermi-contro-il-bracconaggio"]}
{"url": "https://facta.news/notizia-falsa/2020/08/28/no-leccessivo-utilizzo-di-mascherine-sanitarie-non-provoca-la-candida-polmonare/", "title": "No, \u00abl\u2019eccessivo utilizzo di mascherine sanitarie\u00bb non provoca la candida polmonare", "content": ["Venerd\u00ec 28 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 26 agosto sul social network.", "Il post oggetto della nostra verifica contiene una sequenza di sei radiografie toraciche, accompagnate da un testo che recita: \u00abSi chiama \u201ccandida polmonare\u201d ed \u00e8 dovuta all\u2019eccessivo utilizzo di mascherine sanitarie.", "Vi stanno facendo ammalare e state accettando tutto questo!!!\u00bb.", "L\u2019immagine \u00e8 accompagnata da un commento, scritto da chi ha pubblicato il contenuto su Facebook, in cui si legge: \u00abSempre avuto questo sospetto\u2026.L\u2019umidit\u00e0 e il rirespirare l\u2019aria espirata facilit\u00e0 la diffusione della candida che normalmente vive dentro di noi come saprofita\u00bb.", "Si tratta di una notizia falsa e priva di fondamento scientifico.", "La candidosi polmonare (o candidasi polmonare) \u00e8 un\u2019infezione causata da un fungo saprofita (di solito Candida albicans ).", "Per contrarre tale infezione sar\u00e0 dunque necessario entrare in contatto con il fungo e non semplicemente \u00abrirespirare l\u2019aria espirata\u00bb.", "La questione \u00e8 stata ulteriormente chiarita dal dottor Thomas Nash , pneumologo e specialista in malattie infettive al New York Presbyterian Hospital di New York, che il 10 luglio scorso a Reuters ha spiegato che \u00abl\u2019unica cosa che troviamo sulla mascherina \u00e8 ci\u00f2 che espiriamo e le persone sane non espirano funghi\u00bb.", "Sempre secondo Nash, l\u2019unico modo di contrarre la candidosi polmonare attraverso la mascherina sarebbe lasciando il dispositivo sanitario per un mese in un vecchio capanno.", "\u00abForse solo a quel punto la mascherina conterrebbe funghi\u00bb, conclude Nash."], "category": "Notizia Falsa", "publish_date": "2020-08-28", "tags": ["#verabot", "candida polmonare", "candidosi polmonare", "covid-19", "mascherina", "nuovo coronavirus sars-cov-2"], "links": ["https://www.facebook.com/photo.php?fbid=3349513715104525&set=a.495057863883472&type=3", "https://www.pneumologo-ballor.it/patologie-trattate/micosi-polmonari/", "http://www.indexfungorum.org/Names/NamesRecord.asp?RecordID=256187", "https://www.msdmanuals.com/it-it/professionale/malattie-infettive/funghi/candidosi-invasiva", "https://doctor.webmd.com/doctor/thomas-nash-d93fb61d-6e28-4e02-b133-120dd99f35c8-overview", "https://www.reuters.com/article/uk-factcheck-masks-fungal-lung-infection/fact-check-masks-worn-during-covid-19-response-do-not-cause-fungal-lung-infections-idUSKBN24B25H"]}
{"url": "https://facta.news/notizia-falsa/2020/08/20/no-non-e-stato-introdotto-lobbligo-di-timbratura-per-tutti-i-parlamentari/", "title": "No, non \u00e8 stato introdotto \u00abl\u2019obbligo di timbratura per tutti i parlamentari\u00bb", "content": ["Gioved\u00ec 19 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 18 agosto sul social network.", "Secondo il post oggetto della nostra verifica, il Movimento 5 Stelle avrebbe introdotto \u00abl\u2019obbligo di timbratura per tutti i parlamentari\u00bb, cos\u00ec da non retribuire chi non parteciper\u00e0 ai lavori dell\u2019organo legislativo.", "\u00abFinalmente un governo con le palle\u00bb ha commentato chi ha pubblicato su Facebook il contenuto che \u00e8 stato segnalato a Facta , \u00abPoveri Salvini e Meloni, non percepiranno un Euro.", "Fannulloni patentati\u00bb.", "Si tratta di una notizia falsa.", "Procediamo con ordine.", "La presunta norma sull\u2019obbligo di timbratura non compare all\u2019interno del calendario dei lavori di Senato e Camera , anche perch\u00e9 le due assemblee sono chiuse per ferie rispettivamente da venerd\u00ec 7 e sabato 8 agosto.", "L\u2019adozione della misura non viene trattata da nessuna testata giornalistica e il Movimento 5 Stelle \u2013 che, stando al post oggetto di verifica sarebbe l\u2019autore del provvedimento \u2013 non ha rilasciato dichiarazioni o comunicati stampa in merito alla vicenda, n\u00e9 sul sito ufficiale n\u00e9 sui canali social , e la proposta dell\u2019obbligo di timbratura non compare in nessun post pubblicato su Il Blog delle Stelle.", "Il sistema attuale di conteggio delle presenze si basa sul numero di votazioni elettroniche effettuate, particolare che rende possibile tracciare dall\u2019esterno solo i lavori che si tengono nelle aule di Camera e Senato (e non i lavori preparatori delle commissioni, dove avviene buona parte del lavoro di un parlamentare, ma che non sono sottoposti alla votazione elettronica).", "Per risultare presente, un parlamentare dovr\u00e0 partecipare ad almeno il 30 per cento delle votazioni calendarizzate per quella data (vale sia per la Camera che per il Senato ).", "In caso contrario, i regolamenti\u00a0 prevedono un sistema di sanzioni basato sulla decurtazione della diaria (il rimborso spese per il soggiorno a Roma di ogni singolo parlamentare, che ammonta \u2013 qui per la Camera e qui per il Senato \u2013 a circa 3.500 euro al mese) nella misura di 206 euro per ogni singola assenza.", "Sanzioni fino a 500 euro mensili sono previste anche in caso di assenza \u00abdalle sedute delle Giunte, delle Commissioni permanenti e speciali, del Comitato per la legislazione, delle Commissioni bicamerali e d\u2019inchiesta, nonch\u00e9 delle delegazioni parlamentari presso le Assemblee internazionali\u00bb.", "Esistono poi alcuni casi in cui le assenze sono \u201cgiustificate\u201d.", "Il primo \u00e8 quello relativo al congedo ( qui il regolamento per la Camera, qui per il Senato), previsto per venire incontro ai parlamentari che non possono partecipare alle sedute dell\u2019assemblea, ad esempio per motivi di salute o familiari.", "Nel secondo caso si parla, invece, delle cosiddette missioni istituzionali , una voce che serve a comprendere tutti quei casi in cui il parlamentare non pu\u00f2 essere presente ai lavori a causa di un incarico ottenuto dal Parlamento stesso.", "Come chiarisce OpenPolis, che da pi\u00f9 di dieci anni cura il progetto OpenParlamento , le camere non precisano \u00abl\u2019attivit\u00e0 esatta che giustifica l\u2019assenza n\u00e9 la durata\u00bb delle missioni, particolare che rende poco trasparente il processo, generando numerose polemiche .", "Quanto alle assenze di Giorgia Meloni e Matteo Salvini, secondo i dati raccolti da OpenParlamento la leader di Fratelli d\u2019Italia \u00e8 la settima deputata pi\u00f9 assente nell\u2019attuale legislatura, con il 66 per cento di assenze complessive e il 33 per cento di presenze.", "Matteo Salvini registra invece il 2,29 per cento di assenze e l\u201911 per cento di presenze.", "Riguardo al senatore della Lega, precisiamo che nella maggior parte dei casi (ovvero nell\u201986 per cento delle sedute) Salvini \u00e8 stato considerato \u00abin missione\u00bb ( Pagella Politica si era pi\u00f9 volte in passato occupata delle assenze e delle presenze in Parlamento di Matteo Salvini)."], "category": "Notizia Falsa", "publish_date": "2020-08-20", "tags": ["assenteisti", "giorgia meloni", "matteo salvini", "movimento 5 stelle", "obbligo timbratura", "parlamento"], "links": ["https://www.facebook.com/photo.php?fbid=1630063867146776&set=gm.10158349951700999&type=3&theater", "https://www.senato.it/2768", "https://www.camera.it/leg18/76", "https://www.repubblica.it/politica/2020/08/05/news/il_parlamento_chiude_per_ferie_tre_settimane_di_vacanza_ma_e_l_estate_piu_corta_degli_ultimi_sette_anni-263845955/", "https://www.movimento5stelle.it/", "https://www.facebook.com/movimentocinquestelle", "https://www.ilblogdellestelle.it/?s=obbligo+timbratura", "https://blog.openpolis.it/presenze-in-parlamento-come-si-contano-e-cosa-non-sappiamo-intema-14", "https://www.camera.it/leg17/383?conoscerelacamera=4", "https://www.senato.it/Leg18/1075?voce_sommario=61", "https://blog.openpolis.it/2017/02/09/funzionano-le-decurtazioni-dello-stipendio-parlamentari-assenti/13806", "https://www.camera.it/leg18/383?conoscerelacamera=4", "https://www.senato.it/Leg18/1075?voce_sommario=61", "https://www.camera.it/leg18/462?shadow_regolamento_servizi_capi=1292&shadow_regolamento_servizi_capo_articoli_titolo=Art.%2080", "https://www.senato.it/documenti/repository/istituzione/Regolamento_testo_completo.pdf#page=65", "https://www.senato.it/documenti/repository/istituzione/Regolamento_testo_completo.pdf#page=105", "https://associazione.openpolis.it/progetti/openparlamento/", "https://parlamento18.openpolis.it/", "https://rep.repubblica.it/pwa/generale/2019/12/12/news/le_35_missioni_col_trucco_di_salvini-243326667/", "https://parlamento18.openpolis.it/parlamentare/meloni-giorgia/556", "https://parlamento18.openpolis.it/parlamentare/salvini-matteo/63", "https://pagellapolitica.it/blog/show/551/davvero-salvini-%C3%A8-il-capo-degli-assenteisti", "https://pagellapolitica.it/blog/show/490/salvini-contro-renzi-il-fact-checking-salvini-lassenteista"]}
{"url": "https://facta.news/fuori-contesto/2020/08/21/questa-foto-non-mostra-il-cibo-buttato-dagli-extracomunitari-mentre-molti-italiani-fanno-la-fame/", "title": "Questa foto non mostra \u00abil cibo buttato dagli extracomunitari mentre molti italiani fanno la fame\u00bb", "content": ["Gioved\u00ec 19 agosto 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il giorno stesso sul social network.", "Il post oggetto della nostra verifica contiene una foto che mostra del cibo apparentemente in buono stato di conservazione buttato in un cassonetto.", "Lo scatto \u00e8 accompagnato da questo commento, scritto da chi ha pubblicato il contenuto: \u00abQuesto \u00e8 il cibo buttato dagli extracomunitari.", "Mentre molti italiani fanno la fame.", "VERGOGNOSO.", "FUORI TUTTI SUBITO\u00bb Si tratta di un\u2019immagine decontestualizzata che veicola una notizia falsa.", "La foto \u00e8 stata originariamente pubblicata il 3 ottobre 2019 sul gruppo Facebook canadese Spotted : Employ\u00e9s de marde , che nelle informazioni si definisce \u00abuna pagina nata per lamentarsi del servizio offerto\u00bb da locali e negozi.\u00a0Stando a quanto scritto da chi ha pubblicato la foto, l\u2019immagine \u00e8 stata scattata nei pressi di un negozio di alimentari a Montreal , in Canada.", "\u00abMolte volte mi \u00e8 stato chiesto di portare fuori la spazzatura e il pi\u00f9 delle volte i contenitori erano pieni zeppi di cibo ancora buono da mangiare\u00bb spiega l\u2019anonimo autore del post, \u00ab\u00c8 incredibile pensare che nel 2019, con tutte le informazioni a cui abbiamo accesso, accadano cose del genere.", "Tutti gli articoli sono compostabili e confezionati singolarmente in imballaggi di plastica riciclabili, oltre a essere ancora sicuri da mangiare\u00bb.", "Insomma, la fotografia in questione non mostra del \u00abcibo buttato dagli extracomunitari mentre molti italiani fanno la fame\u00bb come sostenuto nel post oggetto di verifica, ma del cibo ancora buono buttato da un negozio di alimentari canadese."], "category": "Fuori Contesto", "publish_date": "2020-08-21", "tags": ["alimentari", "canada", "immigrati", "immigrazione", "italia", "spreco alimentare"], "links": ["https://www.facebook.com/groups/2601119526787446/permalink/2768369970062400/?__xts__[0]=68.ARCI6hgZDm4IqooGdNHG4lf93Swyl6G_ftgkVP706wIvtKNELAq_fMHxJZJUoJyxzeIhDGymrtdbam-vTgOKa_3IVWxIafBGLLppW_uPw4YXwbl3k8DMW4Wahk0j6H8FmZUQskuo7omOYkVfZcCEJzrV5eeSnQs99sS93X7mtGJ4f5TnUCXyvzL2iMQDE2x-9zraEXmReShUrEeJ2HdijjeY2DoY_IqRej8L9e2RoXHBiWl7oxKVf6TXorlMGshSvA8TrOB212Q9Xs_h1Qa2cKyu2srU-Va5pyu1", "https://www.facebook.com/spottedemployesdemarde/posts/3035915413299776", "https://www.facebook.com/spottedemployesdemarde/?__cft__[0]=AZWJSCTrWDjbXojiQWR4mllxSszj8Oi1zOXr1DizpDfh62Sjx5yZe8D98ZP8GvFYSjT_mbRq4WQbWLmibMuzUzy8zJ27TwyHXpLTGzLyXBIwJt05nE4Uz1WCNKF_kcR3Ite1CH7d0-9Rje6c1Mvojj7y3ZIh6t5KazsUDtZ_c4Rp3Q&__tn__=-UC%2CP-R", "https://it.wikipedia.org/wiki/Isola_di_Montr%C3%A9al"]}
{"url": "https://facta.news/notizia-falsa/2020/08/20/nessuna-ventenne-romana-e-attualmente-ricoverata-con-polmonite-da-covid-nella-terapia-intensiva-dellospedale-spallanzani/", "title": "Nessuna \u00abventenne\u00bb romana \u00e8 attualmente ricoverata \u00abcon polmonite da Covid\u00bb nella terapia intensiva dell\u2019ospedale Spallanzani", "content": ["Gioved\u00ec 20 agosto 2020 la redazione di Facta ha ricevuto su Facebook una segnalazione che chiedeva di verificare le informazioni contenute in un post pubblicato il 19 agosto sul social network.", "Nel post oggetto della nostra verifica si legge: \u00ab\u00c8 ricoverata all\u2019Ospedale Spallanzani di Roma con polmonite da Covid-19 una ventenne della zona Nord della Capitale dopo essere stata per una settimana in Sardegna ed aver frequentato intensivamente locali di Porto Cervo\u00bb.", "La frase riportata nel post \u00e8 apparsa originariamente in un articolo de Il Fatto Quotidiano datato 19 agosto 2020, dal titolo: \u00abCoronavirus, focolaio club Porto Cervo: 20enne ricoverata con polmonite allo Spallanzani\u00bb.", "Secondo l\u2019articolo in questione \u00abuna ventenne della zona Nord della Capitale\u00bb sarebbe attualmente \u00abricoverata all\u2019ospedale Spallanzani di Roma con polmonite da Covid\u00bb dopo \u00abaver frequentato intensivamente con le amiche locali di Porto Cervo come il Billionaire di Briatore, il Just Cavalli club, la discoteca The Temple, il Canteen di Poltu Quatu\u00bb.", "Si tratta di una notizia falsa.", "L\u2019articolo de Il Fatto Quotidiano \u00e8 stato prontamente smentito \u2013 gi\u00e0 nella stessa giornata del 19 agosto 2020 \u2013 dalla direzione sanitaria dello Spallanzani, con un post pubblicato sulla pagina Facebook ufficiale dell\u2019Assessorato alla Sanit\u00e0 della Regione Lazio.", "Si legge: \u00abNello smentire categoricamente qualunque falsa notizia relativa alla presenza di una \u201cventenne romana\u201d ricoverata in terapia intensiva, la Direzione Sanitaria ribadisce che le uniche informazioni veritiere attengono ed atterranno sempre a quanto emesso dai bollettini medici pubblicati sul sito istituzionale www.inmi.it e sui principali social network istituzionali\u00bb.", "Sempre nello stesso post, l\u2019assessorato alla Sanit\u00e0 della Regione Lazio d\u00e0 notizia di \u00ab3 pazienti ricoverati presso l\u2019Istituto Spallanzani provenienti dal cluster di contagi di Porto Rotondo, in Sardegna\u00bb, che sarebbero comunque in \u00abcondizioni cliniche buone, e non necessitano di alcun tipo di supporto respiratorio\u00bb."], "category": "Notizia Falsa", "publish_date": "2020-08-20", "tags": ["#verabot", "covid-19", "fatto quotidiano", "nuovo coronavirus sars-cov-2", "ospedale spallanzani", "polmonite", "porto cervo", "terapia intensiva", "ventenne romana"], "links": ["https://www.facebook.com/permalink.php?story_fbid=1285259528532723&id=100011460643031", "https://www.ilfattoquotidiano.it/2020/08/19/coronavirus-focolaio-club-porto-cervo-20enne-ricoverata-con-polmonite-allo-spallanzani/5904474/", "https://www.facebook.com/SaluteLazio/posts/308434507243319", "http://www.inmi.it"]}
{"url": "https://facta.news/notizia-falsa/2020/09/03/enrico-mentana-non-ha-detto-che-bisogna-nascondere-gli-sbarchi-e-i-crimini-dei-migranti-per-rendere-meno-grave-il-problema/", "title": "Enrico Mentana non ha detto che \u00abbisogna nascondere gli sbarchi e i crimini dei migranti, per rendere meno grave il problema\u00bb", "content": ["Il 31 agosto 2020 su Facebook \u00e8 stata pubblicata un\u2019immagine che mostra una foto del giornalista Enrico Mentana e riporta una sua presunta dichiarazione.", "Si legge: \u00abBisogna nascondere gli sbarchi e i crimini dei migranti, per rendere meno grave il problema\u00bb.", "Questa dichiarazione \u00e8 priva di riscontri ed \u00e8 stata smentita dal giornalista sul proprio profilo ufficiale su Instagram.", "Dopo le dimissioni del governo Conte I, in uno speciale del TgLa7 andato in onda il 22 agosto 2019, Mentana aveva commentato in diretta in studio le consultazioni al Quirinale tra il Presidente della Repubblica Sergio Mattarella e le forze politiche.", "Il giornalista aveva ipotizzato la futura strategia comunicativa del nuovo esecutivo sul tema dell\u2019immigrazione, credendo sarebbe stata diversa da quella utilizzata dal governo precedente che aveva visto Matteo Salvini (leader della Lega) ricoprire il ruolo di ministro dell\u2019Interno.", "Mentana aveva detto ( min.", "02:04:15 ): \u00abSui migranti, \u00e8 evidente che la linea \u00e8 di parlarne il meno possibile, sperando di poter mettere in atto, tacendo, in maniera non conclamata, una politica tale da rendere meno grave e meno evidente il problema.", "\u00c8 chiaro che se il ministro dell\u2019Interno di turno \u2013 diciamo in generale, ma ce n\u2019\u00e8 stato solo uno che l\u2019ha fatto \u2013 tutti i giorni dice \u201cstanno sbarcando ma i porti sono chiusi\u201d, o \u201cun senegalese a Viterbo ha fatto questa cosa, via!\u201d, oppure \u201csterilizzate quello che ha tentato di abbordare quella ragazza italiana\u201d, \u00e8 chiaro che l\u2019alternativa a questo \u00e8 il silenzio, non una politica papista, quella dell\u2019accogliamoli tutti.", "\u00c8 chiaro che la politica \u00e8 in difficolt\u00e0 su questo per il dopo Salvini, ammesso che ci sia un dopo Salvini\u00bb.", "In quell\u2019occasione, dunque, il direttore del TgLa7 non ha mai sostenuto che \u00abgli sbarchi\u00bb o \u00abi crimini dei migranti\u00bb siano da nascondere \u00abper rendere meno grave il problema\u00bb."], "category": "Notizia Falsa", "publish_date": "2020-09-03", "tags": ["enrico mentana", "governo conte i", "immigrazione", "matteo salvini", "migranti", "sergio mattarella"], "links": ["https://www.facebook.com/photo.php?fbid=935828826904621&set=a.184571968696981&type=3&theater", "https://www.instagram.com/p/CEm6cmPohoA/", "https://www.quirinale.it/page/20190820", "https://youtu.be/J8uWOANOYaY?t=7411", "https://www.youtube.com/watch?v=J8uWOANOYaY&feature=youtu.be&t=7411"]}
{"url": "https://facta.news/notizia-falsa/2020/08/31/la-covid-19-non-e-provocata-da-un-batterio-e-non-puo-essere-curata-con-laspirina/", "title": "La Covid-19 non \u00e8 provocata da un batterio e non pu\u00f2 essere curata con l\u2019aspirina", "content": ["Luned\u00ec 31 agosto 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un lungo messaggio che, stando alle nostre ricerche, \u00e8 circolato anche su Facebook ma risulta ora rimosso.", "Il messaggio riporta il testo di una presunta notizia d\u2019agenzia dal titolo \u00abUltima ora internazionale Italia \u2013 In Italia, il rimedio contro il Coronavirus \u00e8 stato finalmente trovato\u00bb.", "Secondo il testo del messaggio, i medici italiani avrebbero \u00abdisobbedito alla legge sanitaria mondiale dell\u2019Oms di non praticare autopsia sui morti del Coronavirus\u00bb e scoperto che la malattia da Covid-19 non sarebbe provocata da un virus ma da \u00abun batterio che causa la morte\u00bb.", "Il messaggio continua: \u00abL\u2019Italia batte il cosiddetto Covid-19, che non \u00e8 altro che una \u201ccoagulazione intravascolare sparsa\u201d (trombosi).", "E il modo di combatterla o guarirla \u00e8 con \u201cantibiotici, antinfiammatori e anticoagulanti\u201d come la semplice Aspirina\u2026 Il che indica che questa malattia \u00e8 stata trattata male\u00bb.", "Sempre secondo il messaggio, \u00abi respiratori non sono mai stati necessari n\u00e9 l\u2019unit\u00e0 di terapia intensiva\u00bb.", "La fonte del messaggio, specificata in chiusura, sarebbe il \u00abministero della Sanit\u00e0 dell\u2019Italia\u00bb.", "Il messaggio contiene anche un\u2019appendice, con dei presunti consigli su come curare la Covid: \u00abPrenderai 100 mg di aspirina e Apronax (un antinfiammatorio non steroidei (FANS) che lotta contro l\u2019infiammazione e il dolore, riduce la febbre e fluidifica il sangue) o paracetamolo\u00bb si legge nell\u2019ultima parte del messaggio, \u00abperch\u00e9 \u00e8 stato dimostrato che il Covid-19 provoca la coagulazione del sangue, il che provoca trombosi e il sangue non circola e non ossigeno cuore e polmoni, motivo per cui la persona muore rapidamente per non poter respirare\u00bb.", "Questo protocollo sarebbe gi\u00e0 stato adottato dal ministero della Sanit\u00e0 italiano per il \u00abtrattamento di Covid-19\u00bb e come risultato \u00abi pazienti hanno iniziato a riprendersi e a mostrare un miglioramento e il Ministero della sanit\u00e0 ha rimandato oltre 14 pazienti a casa in un solo giorno\u00bb.", "Tra le prime conseguenze di tale scoperta ci sarebbe inoltre la messa in stato d\u2019accusa dell\u2019Organizzazione mondiale della sanit\u00e0, che \u00absar\u00e0 perseguita in tutto il mondo per aver coperto cos\u00ec tanti morti e il crollo delle economie di molti paesi nel mondo\u00bb.", "Si tratta di una notizia falsa che contiene informazioni prive di fondamento medico.", "Andiamo con ordine e partiamo dalla presunta fonte citata.", "Il ministero della Sanit\u00e0 (che dal 2009 ha assunto il nome di ministero della Salute ) non ha diffuso alcuna comunicazione circa l\u2019adozione di nuovi protocolli anti-Covid, n\u00e9 sul suo sito ufficiale , n\u00e9 sui canali social .\u00a0 La notizia della scoperta descritta nel post non trova inoltre riscontro su alcuna testata, nazionale o internazionale.", "Veniamo ora alle autopsie sui pazienti morti di Covid-19, che secondo il post oggetto di verifica sarebbero vietate a causa di una \u00ablegge sanitaria mondiale dell\u2019Oms\u00bb.", "Come riportato nella circolare del ministero della Salute n.15280 del 2 maggio 2020 , \u00abnon si dovrebbe\u00bb procedere ad autopsie \u00abnei casi conclamati di Covid-19\u00bb.", "Ma tale formula, al condizionale, non implica un divieto (come avevamo verificato qui ) ma la semplice constatazione che non \u00e8 necessario intraprendere un\u2019autopsia qualora la causa del decesso sia gi\u00e0 nota.", "L\u2019autorizzazione degli esami autoptici spetta come sempre alle autorit\u00e0 giudiziarie e alle direzioni sanitarie, che possono decidere di limitarne o meno l\u2019esecuzione.", "Non esiste invece alcuna indicazione di questo tipo emanata dall\u2019Oms, che il 24 marzo 2020 ha anzi pubblicato un vademecum per il corretto trattamento dei corpi affetti da Covid-19, in cui si parla della possibilit\u00e0 di fare autopsie e di \u00abconsistenti misure di sicurezza\u00bb da applicare nell\u2019approccio ai deceduti per tale malattia.", "Quanto al presunto collegamento tra Covid-19 e trombosi, la redazione di Facta ha gi\u00e0 avuto modo di verificare tale affermazione ( qui e qui ).", "Studi approvati dalla comunit\u00e0 scientifica concordano nell\u2019affermare che fenomeni trombotici o problemi nella coagulazione del sangue sono stati osservati in pazienti affetti da Covid-19, ma non ci sono prove che queste rappresentino la principale causa di morte.", "In ogni caso \u00e8 poi certamente da escludere la natura batterica della malattia da Covid-19, come spiega l\u2019Organizzazione mondiale della sanit\u00e0, che sul suo sito ufficiale ha smentito tale affermazione, sottolineando come l\u2019infezione sia dovuta a un virus della famiglia delle coronaviridae."], "category": "Notizia Falsa", "publish_date": "2020-08-31", "tags": ["#verabot", "aspirina", "covid-19", "ministero della salute", "nuovo coronavirus sars-cov-2", "oms", "organizzazione mondiale della sanit\u00e0", "trombosi"], "links": ["https://www.gazzettaufficiale.it/eli/id/2009/11/28/009G0182/sg", "http://www.salute.gov.it/portale/home.html", "http://www.salute.gov.it/nuovocoronavirus?gclid=Cj0KCQjwv7L6BRDxARIsAGj-34rkUycOzy0cJHaZEaXa5R8QRR-yWJzWn7bhn6cjfsaatMsIQTsnjn0aAsLjEALw_wcB", "https://www.facebook.com/MinisteroSalute", "http://www.trovanorme.salute.gov.it/norme/renderNormsanPdf?anno=2020&codLeg=73965&parte=1%20&serie=null", "https://facta.news/notizia-falsa/2020/05/12/non-e-vero-che-una-circolare-del-ministero-della-salute-vieta-le-autopsie-sui-morti-di-covid-19/", "https://apps.who.int/iris/rest/bitstreams/1272796/retrieve", "https://facta.news/storie/2020/05/29/lexport-italiano-delle-bufale-covid-19-e-trombosi/", "https://facta.news/storie/2020/05/18/covid-19-trombosi-e-polmonite-interstiziale-che-cosa-sappiamo-su-una-storia-italiana-di-interesse-internazionale/", "https://www.thelancet.com/action/showPdf?pii=S0140-6736%2820%2930937-5", "https://www.preprints.org/manuscript/202004.0204/v1", "https://www.who.int/emergencies/diseases/novel-coronavirus-2019/advice-for-public/myth-busters?gclid=Cj0KCQjwv7L6BRDxARIsAGj-34pxmrsPnXSxcWuxlwcF9VLAKGLl6ZRnJXkcXRGbLEqLplojB_f1i04aAluMEALw_wcB#virus"]}
{"url": "https://facta.news/immagine-modificata/2020/09/03/la-foto-che-mostra-luigi-di-maio-al-mare-senza-costume-e-un-fotomontaggio/", "title": "La foto che mostra Luigi Di Maio al mare senza costume \u00e8 un fotomontaggio", "content": ["Gioved\u00ec 3 settembre 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un post pubblicato il 2 settembre sul social network.", "Il post oggetto della nostra verifica contiene una fotografia che mostra il ministro degli Esteri Luigi Di Maio in acqua mentre sta facendo un bagno al mare.", "Lo scatto mostrerebbe Di Maio di spalle, senza il costume da bagno, con il fondoschiena scoperto e in compagnia di una ragazza bionda che gli cinge i fianchi da dietro.", "L\u2019immagine \u00e8 accompagnata da un commento, scritto da chi ha pubblicato il contenuto su Facebook, in cui si legge: \u00abEhhh Giggino\u2026Fosse stato beccato cos\u00ec Matteo, sai che culo gli facevano in TV?!?!\u00bb.", "Si tratta di un\u2019immagine modificata.", "La fotografia originale \u00e8 stata pubblicata il 28 agosto 2020 dal sito web del settimanale Oggi (come parte di un pi\u00f9 ampio servizio fotografico ) e immortala Luigi Di Maio al mare con la fidanzata Virginia Saba.", "Contrariamente all\u2019immagine contenuta nel post oggetto di verifica, in realt\u00e0, Di Maio non \u00e8 nudo ma indossa un costume da bagno di colore blu scuro."], "category": "Immagine Modificata", "publish_date": "2020-09-03", "tags": ["luigi di maio", "oggi", "virginia saba"], "links": ["https://www.facebook.com/photo.php?fbid=644608066468943&set=a.110958696500552&type=3&theater", "http://www.governo.it/it/governo/conte-ii/ministro/luigi-di-maio", "https://www.oggi.it/gossip/gallery/virginia-saba-seduce-luigi-di-maio-con-un-bikini-da-ursula-andress-foto-esclusive/?view=big&foto=6", "https://www.oggi.it/gossip/gallery/virginia-saba-seduce-luigi-di-maio-con-un-bikini-da-ursula-andress-foto-esclusive/?origin=679753&blog_origin=5"]}
{"url": "https://facta.news/immagine-modificata/2020/09/03/no-sulla-maglietta-del-benevento-regalata-a-salvini-non-ce-stampato-il-numero-71/", "title": "No, sulla maglietta del Benevento regalata a Salvini non c\u2019\u00e8 stampato il numero 71", "content": ["Il 29 agosto 2020 su Facebook \u00e8 stata pubblicata una foto del leader della Lega Matteo Salvini con in mano una maglietta c della squadra di calcio del Benevento con stampato sopra il cognome dell\u2019ex ministro dell\u2019Interno e il numero 71.", "La foto \u00e8 accompagnata da questo testo: \u00abA Benevento gli hanno regalato la maglia di calcio numero 71, al sud in particolare, sanno che nella smorfia napoletana il 71 \u00e8 l\u2019 \u201comme merda\u201d.. e lui ride\u00bb.", "Questa notizia \u00e8 falsa, l\u2019immagine oggetto della nostra analisi \u00e8 stata modificata.", "In realt\u00e0, sulla maglietta donata lo scorso 25 agosto al leader della Lega durante la sua visita a Benevento (Campania) per le prossime elezioni regionali, non era presente alcun numero, come si pu\u00f2 verificare qui ."], "category": "Immagine Modificata", "publish_date": "2020-09-03", "tags": ["benevento", "lega", "matteo salvini"], "links": ["https://www.facebook.com/photo.php?fbid=3805683786128757&set=basw.AbrJEABn8coF3g9DME8JdNpuywq2_S9ovkgVH7lAoaOndSEcGMwKxA_RrkO-UuLi2LaB9W33jRJzn6ukSN6MBB63ldPZlhsZF_qpVn-05Py3d6Zxn83wfkMRt7YNOZyOLwOftv5V5_xDpaLh3oG8WHb3ZZNRjJbNF7NpZwP9JJRQbR4oBtbHxhOAV6fVDuInxCswQ1DrSjWklxYgoCF0afcL.10223703875934955.10220944602718537.2164668577010620.3805683786128757.330897021596367.10216665134012908.2650937238479328.10158368070030661.2681703918714439&type=1&opaqueCursor=Abrymmb8Fm6IfPeO78-jQEDD1xJBL9mj5-ORUBt0fI9otdflEWIB_-a84IfRSehTbDv41jANFrEhv7yQdJgdKWXFfolQkud6N2gAaaWhPh71EOaWAvIrrP836DL63_XI9vrNEa5HGcoBwLxuquUbutjh1kXsXt9iwxNa5fgqCP0dZuDCO6I6ngjP7lFK9g1T0-ghG_s6TCvQepMnL8EXH5f8ulwVwsRmJjHsvq97Qu122PqM6I3tktIHhlEr_TmwY1Bpcv1JwuqjDvbnY23FgMj4LEc3OKMesudKwJopL479lIGCISnolVXdnx-_gKEdQukmqeZFA2hnl5yzP3cn-T8trYObPfbQrCZkmm8xEDwdq7Fvixd8feHGdOdaWflqxPWt_Xt8ZnxH6Z_ZMBW9cwO-eYvKgwc-FKYiwMCIcBdOQ2t3Ft4gImp80BOq-WZ3HOAHoJBhX1E6moLPyeRs6W_8w5Z6lL01bL6AgG0YyR2TinqUU1HTAKuJtMT1Fg9Z9W3t7B1KDqryMSNUbxoxs9zpJOoH-OAdNdvnOpxQKWIqBj3f-kF72m7V26AIChN-DePJ5rxNf4D2BSoJxT2FWQ7XTWD0N143k5gn5kVI7sryFL43Wm33GdqUxwWWx2_yJeguIb2Iv579OHKQ39qIgCerWwNpgKywK94L4zYhXVMhBBrPvvjI3184cQ9wKFA7LrXmYj7pU6HhcDoLIfgsaAhNWyL4eJhE4p0uaDreO4g1TQ&theater", "https://twitter.com/matteosalvinimi/status/1298312687114498049", "https://youtu.be/Sd-FEtS953g?t=86"]}
{"url": "https://facta.news/fuori-contesto/2020/09/04/no-rai-1-non-ha-sospeso-una-trasmissione-perche-il-suo-conduttore-si-era-rifiutato-di-parlare-della-covid/", "title": "No, Rai 1 non ha sospeso una trasmissione perch\u00e9 il suo conduttore si era rifiutato di parlare della Covid", "content": ["Venerd\u00ec 4 settembre 2020 la redazione di Facta ha ricevuto una segnalazione su Facebook che chiedeva di verificare le informazioni contenute in un articolo , pubblicato il 31 agosto sul blog Il sapere \u00e8 potere 2 , dal titolo \u00abIl giornalista si rifiuta di parlare di Covid e gli sospendono la trasmissione su Rai 1\u00bb.", "Nell\u2019articolo si fa riferimento alla sospensione della trasmissione Io e te , programma condotto dal giornalista Pierluigi Diaco andato in onda a partire dal 1 giugno 2020 nel primo pomeriggio su Rai 1.", "Secondo l\u2019articolo oggetto di verifica, tale sospensione sarebbe dovuta alla decisione di non parlare di Covid-19, annunciata da Diaco durante \u00abuna trasmissione radiofonica di Rtl\u00bb, che l\u2019autore dell\u2019articolo definisce \u00abun vero e proprio affronto al partito del pensiero unico\u00bb.", "\u00abGuarda caso e\u2019 notizia di poche ore ore fa che il conduttore \u00e8 stato sottoposto a tampone e la trasmissione Rai che conduce sospesa perch\u00e8 ci sarebbe un caso di positivit\u00e0 nello staff\u00bb conclude l\u2019articolo, \u00abCoincidenze?", "Non credo\u2026\u00bb.", "Si tratta di un titolo fuorviante, utilizzato per diffondere un articolo contenente congetture prive di fonte.", "Come correttamente riportato nell\u2019articolo, il giornalista Pierluigi Diaco ha annunciato la decisione di non trattare le notizie riguardanti la Covid-19 il 30 agosto 2020 nel corso della programma radiofonico di Rtl 102.5 Non stop News condotto con la collega Giusi Legrenzi.", "\u00abMi piacerebbe stipulare con te un patto radiofonico a partire da oggi, per quanto mi riguarda ti rivolger\u00f2 domande su articoli, pezzi e riflessioni che esulano dal Covid, parlarne continuamente si rischia di essere monotematici\u00bb aveva comunicato Diaco, rivolgendosi all\u2019opinionista della trasmissione Davide Giacalone, \u00abDovremo convivere con questa condizione per molto tempo, girarci intorno tutti i giorni pu\u00f2 annoiare gli spettatori.", "Mi permetter\u00f2 nei prossimi giorni, al netto di quello che ti chiederanno Giusi e Fulvio, di parlarti d\u2019altro\u00bb.", "La decisione ha fin da subito incontrato le resistenze di Giacalone e della conduttrice Legrenzi.", "Sulla vicenda non si sono registrate prese di posizione da parte di Rtl 102.5.", "Il giorno seguente, il 31 agosto, \u00e8 arrivata invece la sospensione della trasmissione Rai Io e te , condotta dallo stesso Diaco.", "La decisione non ha per\u00f2 nulla a che vedere con gli avvenimenti andati in scena a Rtl, dal momento che lo stop si \u00e8 reso necessario a causa della positivit\u00e0 alla Covid-19 di una persona che lavora dietro le quinte del programma.", "Il programma Io e te si sarebbe dovuto naturalmente concludere venerd\u00ec 4 agosto e tale sospensione, in attesa del risultato dei tamponi oro-faringei, equivale alla chiusura anticipata della trasmissione (come comunicato dallo stesso Diaco ad AdnKronos, congedandosi dai fan).", "Contrariamente a quanto riportato nell\u2019articolo oggetto di verifica, non esiste quindi alcun collegamento tra la sospensione del programma e il rifiuto da parte di Diaco di trattare le notizie riguardanti la Covid-19."], "category": "Fuori Contesto", "publish_date": "2020-09-04", "tags": ["#verabot", "coronavirus sars-cov-2", "covid-19", "io e te", "pierluigi diaco", "rai", "rai 1", "rtl 102.5"], "links": ["https://archive.is/guLUa", "https://www.raiplay.it/programmi/ioete/", "https://www.ilfattoquotidiano.it/2020/08/30/pierlugi-diaco-scoppia-il-putiferio-in-diretta-a-rtl102-5/5914863/", "https://www.rtl.it/rubriche-redazionali/non-stop-news/", "https://video.corriere.it/cronaca/diaco-diretta-radio-litiga-la-collega-basta-parlare-covid/c7ae3a20-eae4-11ea-916c-ce1c13f63bba", "https://www.adnkronos.com/intrattenimento/spettacolo/2020/08/31/caso-covid-stop-programma-tampone-per-diaco_lNRoemRzMCDRotcOoynBTN.html", "https://www.adnkronos.com/intrattenimento/spettacolo/2020/09/03/diaco-salta-ultima-puntata_zGKkYuzwGk1Lg4imwGoBlO.html"]}
{"url": "https://facta.news/notizia-falsa/2020/09/04/linventore-del-test-pcr-non-ha-detto-che-e-inutile-per-diagnosticare-malattie-infettive/", "title": "L\u2019inventore del test PCR non ha detto che \u00e8 inutile \u00abper diagnosticare malattie infettive\u00bb", "content": ["Il 19 agosto su Facebook \u00e8 stata condivisa un\u2019immagine composta dalla foto del biochimico\u00a0statunitense,\u00a0Kary Mullis, (morto nel 2019) e da una parte di testo.", "Si legge: \u00abKary Mullis, Premio Nobel per la chimica nel 1993 inventore del Test PCR: \u201cQuesto test non dovrebbe essere usato per diagnosticare malattie infettive\u00bb.", "Questa dichiarazione non trova riscontro in nessuna testata nazionale e internazionale.", "Si tratta quindi una notizia frutto di fantasia.", "Andiamo con ordine.", "Nel 1993 il biochimico statunitense Kary Mullis ha vinto il premio Nobel per la chimica \u00abper l\u2019invenzione del metodo della\u00a0reazione a catena della polimerasi\u00a0(PCR)\u00bb.", "Si tratta di un tecnica in grado di copiare e produrre illimitate sequenze di dna presenti in quantit\u00e0 basse.", "Durante la pandemia di Covid-19, questa tecnica \u00e8 stata utilizzata nel procedimento per individuare le persone positive al nuovo coronavirus.", "Come spiega il virologo Stefano Vella, tramite un tampone \u00absi prende un po\u2019 di muco, dal naso e dalla faringe e si esegue la PCR per identificare la presenza del virus nell\u2019orofaringe\u00bb.", "Mullis non ha per\u00f2 mai pronunciato una simile frase.", "Il virgolettato attribuito erroneamente al biochimico statunitense morto lo scorso anno, \u00e8 in realt\u00e0 una citazione decontestualizzata di un articolo scritto da John Lauritsen nel 1996 su Hiv e Aids.", "Quindi la Covid-19 non c\u2019entra nulla.", "Come spiegato dai colleghi di Reuters , quella frase inserita nel suo contesto originale non indica che i test PCR non funzionano.", "Il reale significato di quella citazione infatti \u00e8 che la PCR identifica le sostanze a livello qualitativo e non quantitativo, rilevando in questo modo le sequenze genetiche dei virus, ma non i virus stessi."], "category": "Notizia Falsa", "publish_date": "2020-09-04", "tags": ["#verabot", "covid-19", "kary mullis", "nuovo coronavirus sars-cov-2"], "links": ["https://www.facebook.com/photo.php?fbid=10223133141146367&set=basw.AbrGGASbJZZZd97PiHNHr3Xt9hR9mYjdyqLhQPZZ_gNenYBY54YYiqIRXfBdsz4dRE0O-rgLHEBjQ4tFTcN0p8xsSGrkQ36KQv4eMbNmxJUyTocykb-fsCqieI5zJ8GNDd-uEhbwT5buybngZPL0d4t3okovH5zu6e1YEjUi7nZvEqjJNcyl467wGOmQbioSeks.10220337094770793.1317802331756147.10223133141146367.133147211665174.10207540932877417.10218644634170773.10158630151839621&type=1&theater", "https://www.nobelprize.org/prizes/chemistry/1993/press-release/", "http://www.chimicare.org/curiosita/la-chimica-dei-materiali/la-replicazione-artificiale-del-dna-la-pcr/", "https://www.iss.it/covid-19-primo-piano/-/asset_publisher/yX1afjCDBkWH/content/id/5269706", "https://www.aboutpharma.com/blog/2020/03/18/covid-19-ecco-come-funzionano-i-test/", "http://www.virusmyth.org/aids/hiv/jlprotease.htm", "https://www.reuters.com/article/uk-factcheck-pcr/fact-check-inventor-of-method-used-to-test-for-covid-19-didnt-say-it-cant-be-used-in-virus-detection-idUSKBN24420X"]}
{"url": "https://facta.news/notizia-falsa/2020/09/07/nessun-paese-del-mondo-ha-importato-test-per-il-covid-19-due-anni-prima-del-suo-arrivo/", "title": "Nessun Paese del mondo ha importato \u00abtest per il Covid-19 due anni prima del suo arrivo\u00bb", "content": ["Luned\u00ec 7 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 6 settembre su Facebook e Twitter da Cesare Sacchetti, giornalista pubblicista che il 20 maggio 2020 NewsGuard ha annoverato tra i \u00absuper-diffusori\u00bb di disinformazione a tema Covid-19 in Europa (avevamo gi\u00e0 parlato di Sacchetti per altri casi di disinformazione, qui e qui ) Il post \u00e8 giunto alla redazione di Facta sotto forma di screenshot e non \u00e8 pi\u00f9 disponibile sui profili social di Sacchetti.", "Siamo stati tuttavia in grado di verificarne l\u2019esistenza grazie alla copia cache del tweet, sopravvissuta alla cancellazione.", "Il post oggetto della nostra verifica contiene due screenshot: il primo proviene dal sito dell\u2019Organizzazione mondiale della sanit\u00e0 e spiega che il virus Sars-Cov-2 e la malattia Covid-19 erano sconosciuti prima del focolaio di Wuhan, scoppiato nel dicembre 2019 (la pagina in questione \u00e8 disponibile a questo link ).", "Il secondo \u00e8 invece tratto dal sito World Integrated Trade Solutions \u2013 portale che si definisce di \u00abinformazioni su commercio e tariffe\u00bb\u2013 e mostra una tabella con la quantit\u00e0 di \u00abstrumenti e apparecchiature per test diagnostici da Covid-19\u00bb importati dalle singole nazioni nell\u2019anno 2017.", "Le immagini sono accompagnate da un commento, scritto da Cesare Sacchetti, in cui si legge: \u00abL\u2019Oms dichiara ufficialmente che il Covid-19 era sconosciuto prima del dicembre 2019.", "Se dunque il virus e la sua sigla identificativa, Covid-19, non esistevano prima di dicembre 2019, com\u2019\u00e8 possibile che dei Paesi importassero test per il Covid-19 due anni prima del suo arrivo?\u00bb.", "Si tratta di una notizia falsa, diffusa attraverso la pubblicazione di informazioni senza il contesto necessario alla loro comprensione.", "Partiamo col dire che, contrariamente a quanto riportato nel post, la sigla \u00abCovid-19\u00bb non identifica il virus, ma la malattia da esso provocata (\u00e8 infatti l\u2019acronimo di Coronavirus Disease 19).", "La seconda istantanea pubblicata da Sacchetti si riferisce invece a questa pagina web , che tiene conto della quantit\u00e0 di importazioni per Paese relative alla categoria merceologica 902780, che nello screenshot viene definita \u00abstrumenti e apparecchiature per test diagnostici da Covid-19\u00bb.", "Com\u2019\u00e8 possibile, dunque, che molte nazioni acquistassero nel 2017 test diagnostici per una malattia che sarebbe stata scoperta solo due anni pi\u00f9 tardi?", "La risposta \u00e8 semplice ed \u00e8 contenuta nella stessa pagina web oggetto di verifica, che spiega come i dati presentati si riferiscano a \u00abdispositivi medici che ora sono stati classificati dalle associazioni doganali come necessari per affrontare il Covid-19\u00bb.", "Si tratta insomma di dispositivi comunemente utilizzati nella pratica medica anche prima del 2019, che a partire dallo scoppio della pandemia si sono rivelati particolarmente utili per fronteggiare la malattia da Covid-19.", "Un\u2019ulteriore conferma arriva dal sito ufficiale dell\u2019organizzazione doganale mondiale, che definisce il codice 902780 come \u00abstrumenti utilizzati nei laboratori clinici per l\u2019analisi in vitro\u00bb.", "Nessun Paese, insomma, ha importato test clinici per il Covid-19 prima dell\u2019effettiva scoperta della malattia, ma molti (come gli Stati Uniti, la Cina, e numerosi stati membri dell\u2019Unione Europea) hanno acquistato nel 2017 materiale comunemente utilizzato per l\u2019analisi in laboratorio, che due anni pi\u00f9 tardi si sarebbe rivelato utile per la diagnosi della malattia provocata dal virus Sars-Cov-2."], "category": "Notizia Falsa", "publish_date": "2020-09-07", "tags": ["#verabot", "cesare sacchetti", "covid-19", "nuovo coronavirus sars-cov-2", "sars-cov-2", "studi clinici"], "links": ["https://www.newsguardtech.com/it/twitter-superspreaders-europe/", "https://facta.news/notizia-falsa/2020/06/03/non-ce-uno-studio-scientifico-su-covid-19-che-ribalta-tutto-e-che-prova-che-gli-asintomatici-non-contagiano-nessuno/", "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "https://webcache.googleusercontent.com/search?q=cache:aiqgSdN4GSkJ:https://www.trendsmap.com/twitter/tweet/1302684065250840578+&cd=2&hl=it&ct=clnk&gl=it", "https://www.who.int/emergencies/diseases/novel-coronavirus-2019/question-and-answers-hub/q-a-detail/q-a-coronaviruses", "https://wits.worldbank.org/about_wits.html", "https://www.who.int/emergencies/diseases/novel-coronavirus-2019/technical-guidance/naming-the-coronavirus-disease-(covid-2019)-and-the-virus-that-causes-it", "https://wits.worldbank.org/trade/comtrade/en/country/ALL/year/2018/tradeflow/Imports/partner/WLD/nomen/h5/product/902780", "https://wits.worldbank.org/trade/comtrade/en/country/ALL/year/2018/tradeflow/Imports/partner/WLD/nomen/h5/product/902780", "http://www.wcoomd.org/-/media/wco/public/global/pdf/topics/nomenclature/covid_19/hs-classification-reference_edition-2_en.pdf?la=en#page=02"]}
{"url": "https://facta.news/immagine-modificata/2020/09/07/questa-foto-di-silvio-berlusconi-in-ospedale-con-il-pollice-alzato-e-falsa/", "title": "Questa foto di Silvio Berlusconi in ospedale con il pollice alzato \u00e8 falsa", "content": ["Il 4 settembre 2020 su Facebook \u00e8 stata pubblicata una foto che mostrerebbe il leader di Forza Italia Silvio Berlusconi sdraiato sul letto di un ospedale, con una mascherina per l\u2019ossigeno sul volto e il pollice alzato.", "Lo scatto \u00e8 accompagnata da questo commento, scritto da chi ha pubblicato il contenuto su Facebook: \u00abSilvio Berlusconi ricoverato a Milano: per l\u2019ex premier tracce di una polmonite bilaterale\u00bb.", "Questa contenuto \u00e8 fuorviante e veicola una notizia falsa.", "La foto oggetto della nostra analisi \u00e8 stata infatti modificata e non mostra Silvio Berlusconi in ospedale, realmente risultato positivo al nuovo coronavirus Sars-Cov-2 lo scorso 3 settembre e ricoverato presso l\u2019ospedale San Raffaele (Milano) il giorno successivo.", "La fotografia originale \u00e8 stata in realt\u00e0 pubblicata lo scorso 17 marzo 2020 e mostra Claudio Migliavacca presso l\u2019ospedale Bassini di Cinisello Balsamo dove era ricoverato per aver contratto la Covid-19, come si pu\u00f2 verificare qui .", "Lo stesso Migliavacca ha pubblicato un post su Facebook per denunciare la circolazione della notizia falsa, come si pu\u00f2 leggere qui ."], "category": "Immagine Modificata", "publish_date": "2020-09-07", "tags": ["#verabot", "covid-19", "nuovo coronavirus sars-cov-2", "san raffaele", "silvio berlusconi"], "links": ["https://www.facebook.com/SanMarcoRewind/photos/basw.AbolXwTs0qRlaFs3IrqYCeZq1CWRGeRIxp13qcS3Md3xezSSNEQwI9kE9BmcK7HSGemE_UG-9dzH0-rxfdDBOZSitnBl-pjv31hlWNNne-23lwL88hut0FWO6GlBtLKXjS7pAUFR9atwzWxuqtQxwZcQIwhWwasnsJLL6wo3P-cjY37YzV8jUc13TE_QAVFjctxLbTcDxwueaxKDEBad3Y4FlSgC-FZJKDIHYlW8OAg6Z_IDpF9ZW9KJFL-hZtlyL7N3fV0cED1vY0AJ7fMpaSW-.10221508170030879.10215729157445323.3342430092444400.2710521052506082.10221122818153885.4393420800730941.1832019710283588.10158788903550775.10216946637962090/2710521052506082/?type=1&theater", "https://www.ansa.it/lombardia/notizie/2020/09/02/berlusconi-positivo-al-covid_37d0af2c-0549-48b9-ae84-42a232ec6cd2.html", "https://www.rainews.it/dl/rainews/articoli/berlusconi-ricoverato-al-san-raffaele-di-milano-il-quadro-clinico-non-desta-preoccupazioni-eee8acb9-e036-4360-a02c-4a9621d0c51e.html", "https://www.facebook.com/claudio.migliavacca/posts/10220689497769222", "https://www.facebook.com/photo.php?fbid=10222305894178122&set=a.1729136910123&type=3&theater"]}
{"url": "https://facta.news/notizia-falsa/2020/09/07/renzi-non-ha-detto-perche-dobbiamo-pagare-la-pensione-agli-invalidi-se-non-hanno-mai-versato-i-contributi/", "title": "Renzi non ha detto \u00abperch\u00e9 dobbiamo pagare la pensione agli invalidi se non hanno mai versato i contributi?\u00bb", "content": ["Il 5 settembre 2020 su Facebook \u00e8 stata pubblicata un\u2019immagine che mostra una foto del leader di Italia Viva Matteo Renzi e da una sua presunta dichiarazione: \u00abPerch\u00e9 dobbiamo pagare la pensione agli invalidi se non hanno mai versato i contributi?\u00bb.", "Questa dichiarazione non trova riscontro in nessuna testata nazionale e locale e in nessun account social ufficiale di Renzi ( qui , qui e qui ).", "Si tratta quindi di una notizia frutto di fantasia.", "La falsa dichiarazione era stata originariamente pubblicata il 5 dicembre 2014 da una pagina Facebook che condivide dichiarazioni inventate di politici e personaggi famosi ed \u00e8 legata a un blog che nelle proprio info specifica di pubblicare \u00abnotizie inverosimili\u00bb."], "category": "Notizia Falsa", "publish_date": "2020-09-07", "tags": ["invalidi", "italia viva", "matteo renzi", "pensione"], "links": ["https://www.facebook.com/photo.php?fbid=3111272838982257&set=gm.1441860459335875&type=3&theater", "https://www.facebook.com/matteorenziufficiale/", "https://twitter.com/matteorenzi?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/matteorenzi/?hl=it", "https://www.facebook.com/121350168057086/photos/a.121376248054478/215944278597674/?type=3&theater", "https://www.facebook.com/pg/Informazioneit-121350168057086/photos/?ref=page_internal", "https://www.facebook.com/pg/Informazioneit-121350168057086/about/?ref=page_internal", "https://notiziariodelnavigante.wordpress.com/info/"]}
{"url": "https://facta.news/fuori-contesto/2020/09/08/il-test-molecolare-rapido-per-la-covid-19-non-e-completamente-attendibile-ma-non-viene-impiegato-per-aumentare-i-casi-di-falsi-positivi/", "title": "Il test molecolare rapido per la Covid-19 non \u00e8 completamente attendibile, ma non viene impiegato per \u00abaumentare i casi di falsi positivi\u00bb", "content": ["Luned\u00ec 7 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 29 agosto su Facebook.", "Il post oggetto della nostra verifica contiene una parte del testo del bugiardino di Xpert Xpress SARS-CoV-2, un test diagnostico molecolare in vitro prodotto dalla casa farmaceutica Cepheid, che rientra tra i cosiddetti \u00abtest rapidi\u00bb, dal momento che \u00e8 in grado di restituire il risultato della positivit\u00e0 o meno alla Covid-19 entro un\u2019ora dal prelievo del campione.", "Nel bugiardino si legge che \u00abi risultati positivi sono indicativi della presenza di RNA del SARS-COV-2\u00bb ma che tuttavia \u00abl\u2019agente rilevato potrebbe non essere la causa concreta della malattia\u00bb poich\u00e9 \u00abi risultati positivi non escludono la presenza di infezioni batteriche o di infezioni concomitanti da altri virus\u00bb.", "Inoltre, prosegue il testo del bugiardino, \u00abi risultati negativi non escludono un\u2019eventuale infezione da SARS-COV-2 e non devono essere usati come unica base per il trattamento o per altre decisioni riguardanti la gestione dei pazienti.", "Insomma, il bugiardino del test molecolare rapido evidenzia la possibilit\u00e0 di falsi positivi e di falsi negativi.", "Il post oggetto di verifica contiene anche un commento dell\u2019autore, che recita: \u00abIl tampone non \u00e8 obbligatorio.", "Nessun test INVASIVO \u00e8 obbligatorio!", "Nessuno pu\u00f2 obbligarvi nemmeno a lavoro a farlo n\u00e9 nelle comunit\u00e0.", "Stanno facendo tamponi inutili a raffica per aumentare i casi di falsi positivi e giustificare un secondo lockdown.", "Il tampone \u00e8 dichiaratamente INUTILE nel bugiardino stesso e nel sito del Ministero della sanit\u00e0\u00bb.", "Si tratta di una notizia che, pur partendo da dati reali, arriva a conclusioni fuorvianti.", "Il testo riportato nel post \u00e8 realmente quello del bugiardino di Xpert Xpress SARS-COV-2 ed \u00e8 disponibile qui .", "Come rilevato dai colleghi di Pagella Politica in un approfondimento sul tema , i test rapidi molecolari non si possono oggi considerare totalmente affidabili e presentano livelli di sensibilit\u00e0 (ovvero la proporzione di positivi al nuovo coronavirus identificati correttamente in quanto tali) e di specificit\u00e0 (la proporzione di negativi che sono correttamente identificati come tali) variabili, ma comunque lontani dagli stessi dati registrati con il tampone rino-faringeo, che resta il principale strumento per diagnosticare la malattia da Covid-19.", "Tale caratteristica non \u00e8 certo un mistero e la stessa Organizzazione mondiale della sanit\u00e0 raccomanda di utilizzare i test rapidi solo nel contesto della ricerca scientifica e di non prendere \u00abdecisioni cliniche\u00bb sulla base delle indicazioni da esseri fornite.", "Nonostante ci\u00f2, lo scorso 12 agosto il ministero della Salute ha pubblicato un\u2019ordinanza \u2013 la numero 202 \u2013 in cui si dispone l\u2019utilizzo dei tamponi rapidi per lo screening aeroportuale dei viaggiatori di ritorno da Croazia, Grecia, Malta e Spagna.", "Tale decisione rientra tra le misure urgenti per la gestione della pandemia e ha una funzione di screening preventivo, nel tentativo di intercettare eventuali contagi avvenuti all\u2019estero.", "Ma non instaura alcun automatismo tra la positivit\u00e0 al test rapido e positivit\u00e0 alla Covid-19, che dovr\u00e0 in ogni caso essere confermata dal tampone molecolare.", "Semplificando, il numero di nuovi casi di contagio da nuovo coronavirus presenti sul bollettino giornaliero della Protezione Civile non \u00e8 calcolato sull\u2019esito dei test rapidi, ma sui tamponi molecolari, unico test considerato affidabile tra quelli a nostra disposizione.", "Quanto alla presunta non obbligatoriet\u00e0 del tampone, di cui si parla nel post, la questione \u00e8 chiarita dalla ordinanza del ministero della Salute prima menzionata, che all\u2019articolo 1 impone \u2013 a partire dalla data della pubblicazione \u2013 ai viaggiatori di ritorno da Croazia, Grecia, Malta e Spagna \u00abl\u2019obbligo di sottoporsi ad un test molecolare o antigenico, da effettuarsi per mezzo di tampone, al momento dell\u2019arrivo in aeroporto, porto o luogo di confine, ove possibile\u00bb.", "In conclusione, \u00e8 certamente vero che i test molecolari rapidi non siano ad oggi completamente affidabili, aspetto sottolineato sia dalle case farmaceutiche che dall\u2019Organizzazione mondiale della Sanit\u00e0.", "Questi vengono tuttavia utilizzati dal ministero della Salute per effettuare uno screening rapido su alcune categorie di viaggiatori, ma gli eventuali casi di positivit\u00e0 dovranno essere confermati da un tampone molecolare.", "\u00c8 infine lo stesso ministero della Salute, attraverso una circolare del 12 agosto, a imporre l\u2019obbligatoriet\u00e0 di sottoporsi a test rapido per tutti i viaggiatori provenienti da Croazia, Grecia, Malta e Spagna."], "category": "Fuori Contesto", "publish_date": "2020-09-08", "tags": ["#verabot", "coronavirus sars-cov-2", "covid-19", "ministero della salute", "sensibilit\u00e0", "sorveglianza", "specificit\u00e0", "tamponi rino-faringei", "test rapidi", "xpert xpress sars-cov-2"], "links": ["https://www.facebook.com/groups/237787157074827/permalink/742408686612669/", "https://www.cepheid.com/Package%20Insert%20Files/Xpress-SARS-CoV-2/Xpert%20Xpress%20SARS-CoV-2%20Assay%20ITALIAN%20Package%20Insert%20302-3787-IT%20Rev.%20A.pdf", "https://pagellapolitica.it/blog/show/758/perch%C3%A9-ci-sono-dubbi-sullaffidabilit%C3%A0-dei-test-rapidi-usati-in-italia?fbclid=IwAR20gMivdkUWkEAqfW30jNgh73kjcCuSR0hFe9SoY5b3pXWHNF36AV3z7R8", "https://www.who.int/news-room/commentaries/detail/advice-on-the-use-of-point-of-care-immunodiagnostic-tests-for-covid-19", "https://www.trovanorme.salute.gov.it/norme/dettaglioAtto?id=75696&articolo=1", "https://www.epicentro.iss.it/coronavirus/sars-cov-2-sorveglianza-dati", "https://www.trovanorme.salute.gov.it/norme/dettaglioAtto?id=75696&articolo=1"]}
{"url": "https://facta.news/immagine-modificata/2020/09/08/questa-foto-di-un-cartello-con-sopra-scritto-salvini-ha-lampedusa-non-ti-vogliamo-e-falsa/", "title": "Questa foto di un cartello con sopra scritto \u00abSalvini ha Lampedusa non ti vogliamo\u00bb \u00e8 falsa", "content": ["Il 4 settembre 2020 su Facebook \u00e8 stata pubblicata un\u2019immagine che mostra un uomo che sorregge un cartello su cui compare la scritta \u00abSalvini ha Lampedusa non ti vogliamo\u00bb.", "Sotto alla fotografia \u00e8 riportato questo testo: \u00abSig. clandestini, vi ricordo che Lampedusa e\u2019 un\u2019isola italiana, non africana\u00bb.", "Questo contenuto \u00e8 fuorviante e veicola una notizia falsa.", "La foto oggetto della nostra analisi \u00e8 stata modificata.", "In quella originale, sul cartello in realt\u00e0 si legge \u00abNo alla violenza\u00bb.", "Precisiamo poi che la foto non \u00e8 stata scattata a Lampedusa nel 2020, ma il 17 dicembre 2011 a Firenze durante una manifestazione antirazzista dopo che un estremista di destra aveva ucciso due senegalesi pochi giorni prima, come si pu\u00f2 verificare qui ."], "category": "Immagine Modificata", "publish_date": "2020-09-08", "tags": ["immigrazione", "lampedusa", "matteo salvini", "migranti"], "links": ["https://www.facebook.com/photo.php?fbid=3676508612431225&set=a.348862415195878&type=3&theater", "https://www.ilfattoquotidiano.it/2011/12/13/firenze-uccide-senegalesi-uccide-killer-estrema-destra-terrorizza-citta/177285/", "https://www.gettyimages.it/detail/fotografie-di-cronaca/demonstrator-holds-a-placard-reading-no-to-fotografie-di-cronaca/136037152?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643"]}
{"url": "https://facta.news/notizia-falsa/2020/09/10/non-e-vero-che-il-governo-offre-ai-clandestini-500-euro-al-mese-e-loro-ne-chiedono-almeno-2-000/", "title": "Non \u00e8 vero che il \u00abgoverno offre ai clandestini 500 euro al mese\u00bb e loro ne chiedono \u00abalmeno 2.000\u00bb", "content": ["Il 7 settembre 2020 su Facebook \u00e8 stata pubblicata un\u2019immagine che mostra la una foto di un uomo nero mentre viene intervistato.", "Viene riportato questo testo: \u00abIl governo offre ai clandestini 500 euro al mese\u00bb.", "Nella stessa immagine leggiamo poi un virgolettato attribuito all\u2019uomo: \u00abSono pochi, vogliamo almeno 2000 euro al mese\u00bb.", "Questa notizia \u00e8 falsa e circola in rete dal 2017 ( qui e qui ).", "Andiamo con ordine.", "Nel febbraio 2013 a Piacenza si era svolta una manifestazione organizzata da alcuni profughi.", "Il quotidiano locale Il Piacenza aveva pubblicato un articolo raccontandone il motivo: \u00abIl 31 dicembre 2012 \u00e8 terminato lo stato di emergenza, e il 28 febbraio 2013 finiranno gli aiuti che hanno permesso loro di rimanere sul nostro territorio.", "Gli stranieri chiedono soldi per andarsene o di lavorare, per questo motivo stamattina una parte di loro si \u00e8 riunita davanti alla Prefettura con tanto di striscioni (Siamo stanchi e stuffi) chiedendo di parlare con il Prefetto.", "Dopo l\u2019incontro con il viceprefetto De Francesco \u2013 si legge ancora \u2013 nel quale \u00e8 stato proposto loro un bonus di 500 euro a testa il fronte si \u00e8 diviso: alcuni vorrebbero accettare, altri invece lo rifiutano.", "Quindi, per ora nulla di fatto, i profughi hanno dichiarato che proseguiranno con la protesta\u00bb.", "I soldi richiesti non erano dunque \u00abal mese\u00bb, ma erano un bonus a testa una tantum che serviva, una volta fuori dal programma di assistenza, per iniziare una nuova vita.\u00a0La cifra dei 500 euro pro capite come buonuscita, inoltre, era stata prevista in una circolare sempre di febbraio del Ministero dell\u2019Interno \u00abper regolare le modalit\u00e0 di uscita dal sistema di accoglienza\u00bb per i profughi arrivati in Italia nel corso dell\u2019Emergenza Nord Africa del 2011.", "Non trova dunque nessun riscontro in organi di stampa e in comunicati ufficiali che il governo Conte II abbia offerto 500 euro al mese ai migranti presenti in Italia.", "Passiamo alla foto e al presunto virgolettato attribuito alla persona ritratta.", "L\u2019immagine proviene da uno screenshot estrapolato da un video pubblicato il 19 febbraio 2013 sul canale Youtube del quotidiano locale Telelibert\u00e0 Piacenza .", "Al minuto 0:35 del video , compare l\u2019uomo nella foto oggetto della nostra verifica.", "Si tratta di uno dei manifestanti che all\u2019epoca avevano protestato.", "Durante l\u2019intervista l\u2019uomo non sostiene mai di voler \u00ab2000 euro al mese\u00bb, ma parla delle ragioni della protesta.", "Il servizio spiegava che la cifra proposta dalla Prefettura, su indicazione del Ministero dell\u2019Interno (cio\u00e8 500 euro) era stata considerata troppo bassa da una parte dei manifestanti per sostenere l\u2019uscita dal programma di assistenza.", "Per questo motivo alcuni avevano chiesto 2000 euro.", "Alla fine, il 28 febbraio 2013 i profughi hanno poi deciso di accettare i 500 euro (qui e qui )"], "category": "Notizia Falsa", "publish_date": "2020-09-10", "tags": ["immigrazione", "migranti"], "links": ["https://www.facebook.com/photo.php?fbid=1655669914603009&set=gm.784983608983598&type=3&theater", "https://www.bufale.net/disinformazione-acchiappalike-governo-offre-ai-clandestini-500-euro-vogliamo-2000-euro-al-mese/", "https://www.davidpuente.it/blog/2017/08/03/disinformazione-il-governo-offre-500-euro-clandestini-vogliono-2000-euro-al-mese/", "https://www.ilpiacenza.it/politica/protesta-profughi-prefettura-19-febbraio-2013.html", "http://www.stranieriinitalia.it/images/circointerno19feb2013.pdf", "http://www.governo.it/it/il-governo", "https://youtu.be/ag0r_KZU2fU?t=35", "http://www.ilpiacenza.it/cronaca/profughi-accettano-soldi-governo-28-febbraio-2013.html", "https://www.youtube.com/watch?v=iPzcYiVqeZc&feature=emb_title&ab_channel=Telelibert%C3%A0Piacenza"]}
{"url": "https://facta.news/notizia-falsa/2020/09/10/azzolina-non-vuole-cambiare-linno-nazionale-perche-risulta-essere-razzista-nei-confronti-degli-studenti-stranieri/", "title": "Azzolina non vuole cambiare l\u2019inno nazionale perch\u00e9 \u00abrisulta essere razzista nei confronti degli studenti stranieri\u00bb", "content": ["Il 30 agosto 2020 su Facebook \u00e8 stata pubblicata un\u2019immagine che mostra una foto della ministra dell\u2019Istruzione Lucia Azzolina e il testo di una sua presunta dichiarazione pubblicata da TgCom24 e RaiNews .", "Si legge: \u00abAzzolina, inno di Mameli nelle scuole verr\u00e0 modificato.", "\u201cL\u2019attuale versione dell\u2019Inno risulta essere razzista nei confronti degli studenti stranieri.", "Le modifiche saranno inclusive nei confronti delle persone LGBQT [\u2026].", "Il comitato tecnico scientifico firmer\u00e0 l\u2019emendamento senza problemi\u00bb.", "Questa dichiarazione non trova riscontro in nessuna testata nazionale e locale e in nessun profilo social della ministra ( qui , qui e qui ).", "Si tratta quindi una notizia frutto di fantasia.", "Inoltre, la sigla corretta per indicare le persone lesbiche (L), gay (G), bisessuali (B), transgender (T), queer (Q) e intersessuali (I) \u00e8 LGBTQI e non LGBQT, come si pu\u00f2 leggere qui ."], "category": "Notizia Falsa", "publish_date": "2020-09-10", "tags": ["inno nazionale", "istruzione", "lucia azzolina", "stranieri"], "links": ["https://www.facebook.com/riccardo.risaliti.12/posts/163712881995422", "https://www.miur.gov.it/il-ministro", "https://www.facebook.com/pg/LuciaAzzolina82/posts/?ref=page_internal", "https://twitter.com/AzzolinaLucia?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/luciaazzolina/?hl=it", "https://www.ilpost.it/2019/12/29/lgbt-sigla-significato/"]}
{"url": "https://facta.news/notizia-falsa/2020/09/10/no-mediaworld-non-sta-regalando-iphone-12/", "title": "No, MediaWorld non sta regalando iPhone 12", "content": ["Gioved\u00ec 10 settembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un messaggio che sta circolando tramite sms.", "Il messaggio oggetto della nostra verifica ha come presunto mittente MediaWorld, catena di elettrodomestici con 117 punti vendita in Italia, e un testo che recita: \u00abCiao, abbiamo provato a chiamarti, ma non abbiamo ottenuto risposta.", "C\u2019\u00e8 un trasferimento in sospeso sul tuo account\u00bb.", "Il messaggio contiene anche un link, che conduce a una pagina web in cui viene annunciata la vittoria di un iPhone 12 nell\u2019ambito del \u00abprogramma di premi MediaWorld 2020\u00bb, da ritirare dopo aver compilato un breve sondaggio.", "Si tratta di una falsa notizia, diffusa con l\u2019obiettivo di ottenere dati personali degli utenti vittima di questa truffa online.", "Il sito web ufficiale dell\u2019azienda non fa infatti menzione a un\u2019iniziativa chiamata \u00abprogramma di premi MediaWorld 2020\u00bb, n\u00e9 tantomeno alla distribuzione gratuita di iPhone 12.", "La notizia \u00e8 inoltre smentita dalla stessa MediaWorld, che nella sezione del suo sito destinata alle comunicazioni per gli utenti avverte : \u00abDesideriamo richiamare l\u2019attenzione di tutti i nostri clienti e del pubblico in generale che \u00e8 in corso una truffa online da parte di ignoti che utilizza illecitamente il marchio MediaWorld sul WEB, su Facebook e via messaggi SMS\u00bb.", "Secondo la catena di elettronica si tratterebbe di \u00absoggetti non autorizzati\u00bb che inviano messaggi ingannevoli a nome dell\u2019azienda.", "\u00abNel confermare di aver ufficialmente sporto denuncia alle autorit\u00e0 competenti\u00bb prosegue l\u2019avviso, \u00abMediaWorld invita vivamente il pubblico a prestare la massima attenzione e ricorda che tutte le comunicazioni MediaWorld passano solo ed esclusivamente attraverso i canali ufficiali dell\u2019azienda e fanno sempre ed esclusivamente riferimento a pagine presenti sul sito mediaworld.it\u00bb."], "category": "Notizia Falsa", "publish_date": "2020-09-10", "tags": ["mediaworld"], "links": ["https://it.wikipedia.org/wiki/Mediamarket", "https://www.mediaworld.it/", "https://www.mediaworld.it/mw/informazioni/avviso-ai-clienti"]}
{"url": "https://facta.news/fuori-contesto/2020/09/11/no-questa-foto-non-mostra-la-ventenne-che-ha-aggredito-salvini/", "title": "No, questa foto non mostra \u00abla ventenne che ha aggredito Salvini\u00bb", "content": ["Il 10 settembre 2020 su Facebook \u00e8 stata pubblicata la foto del volto di una donna nera ritratta con un\u2019espressione arrabbiata.", "Sopra lo scatto \u00e8 riportato questo messaggio: \u00abQuesta \u00e8 la gentile ed elegante ventenne che ha aggredito Salvini.", "Ecco il volto della Sinistra\u00bb.", "Il riferimento \u00e8 all\u2019episodio verificatosi il 9 settembre 2020 durante una tappa elettorale del leader della Lega Matteo Salvini presso il Comune di Pontassieve (Toscana), in vista delle prossime elezioni regionali.", "Qui, una ventenne originaria del Congo \u2013 ha ricostruito la Questura \u2013 ha strattonato l\u2019ex ministro dell\u2019Interno, strappandogli la camicia e una catenina che aveva al collo.", "Le forze dell\u2019ordine hanno parlato di una persona \u00abin evidente stato di alterazione psico-fisica\u00bb.", "Il contenuto oggetto della nostra analisi \u00e8 fuorviante e veicola una notizia falsa.", "La foto oggetto della nostra verifica non ritrae infatti la giovane che ha strattonato il leader della Lega a Pontassieve.", "L\u2019immagine mostra in realt\u00e0 il volto di un\u2019attrice in un spot commerciale andato in onda durante il Super Bowl del 2011, come ha ricostruito il fact-checker David Puente su Open ."], "category": "Fuori Contesto", "publish_date": "2020-09-11", "tags": ["lega", "matteo salvini", "pontassieve"], "links": ["https://www.facebook.com/cristina.bussetti.5/posts/2693908280875521", "https://www.lanazione.it/firenze/cronaca/matteo-salvini-aggressione-1.5492232", "https://tg24.sky.it/firenze/2020/09/09/salvini-strattonato-da-una-giovane-camicia-strappata", "https://youtu.be/B0hkx9T0RjA?t=22", "https://www.open.online/2020/09/10/la-donna-che-ha-aggredito-salvini-e-condannata-per-spaccio-favoreggiamento-e-prostituzione-incensurata/"]}
{"url": "https://facta.news/notizia-falsa/2020/09/11/la-giovane-che-ha-strattonato-salvini-non-risulta-avere-precedenti-penali/", "title": "La giovane che ha strattonato Salvini non risulta avere precedenti penali", "content": ["Il 10 settembre 2020 su Facebook \u00e8 stata pubblicata la foto del volto di una donna nera ritratta con un\u2019espressione arrabbiata.", "L\u2019immagine \u00e8 accompagnata da un testo in cui si legge che si tratterebbe della ventenne di origini congolese che il 9 settembre, durante una tappa elettorale del leader della Lega Matteo Salvini presso il Comune di Pontassieve (Toscana) in vista delle prossime elezioni regionali, ha strattonato l\u2019ex ministro dell\u2019Interno, strappandogli la camicia e una catenina che aveva al collo.", "Il testo afferma inoltre che la donna in passato sarebbe stata condannata \u00abper spaccio, favoreggiamento dell\u2019immigrazione illegale e sfruttamento della prostituzione\u00bb.", "Inoltre, sempre in precedenza, avrebbe collaborato con C\u00e9cile Kyenge , l\u2019ex ministra per l\u2019Integrazione del governo Letta.", "Questo contenuto veicola una serie di notizie false e prive di riscontri.", "Andiamo con ordine.", "Partiamo dalla foto.", "Come ricostruito in un nostro precedente articolo , l\u2019immagine non ritrae il volto della giovane che ha strattonato il leader della Lega a Pontassieve, ma quello di un\u2019attrice in un spot commerciale andato in onda durante il Super Bowl del 2011.", "Passiamo ai presunti reati commessi in passato dalla donna.", "Come riporta Il Tirreno , la Questura di Firenze ha ufficialmente comunicato che la giovane \u00abrisulta incensurata, ossia priva di precedenti penali\u00bb.", "Non \u00e8 dunque vero, stando a quanto riferito dalle forze dell\u2019ordine, che in passato sia stata condannata per \u00abper spaccio, favoreggiamento dell\u2019immigrazione illegale e sfruttamento della prostituzione\u00bb.", "Infine, nel contenuto pubblicato su Facebook oggetto della nostra verifica, si afferma che la giovane in passato avrebbe collaborato anche con C\u00e9cile Kyenge.", "L\u2019ex ministra, contattata dall\u2019 Adnkronos , ha smentito la notizia affermando \u00abLa signora congolese una mia collaboratrice?", "Non rispondo neanche, non commento, non mi riguarda\u00bb"], "category": "Notizia Falsa", "publish_date": "2020-09-11", "tags": ["lega", "matteo salvini", "pontassieve"], "links": ["https://www.facebook.com/cristina.bussetti.5/posts/2693908280875521", "https://tg24.sky.it/firenze/2020/09/09/salvini-strattonato-da-una-giovane-camicia-strappata", "https://twitter.com/ckyenge?lang=it", "https://facta.news/fuori-contesto/2020/09/11/no-questa-foto-non-mostra-la-ventenne-che-ha-aggredito-salvini/", "https://youtu.be/B0hkx9T0RjA?t=22", "https://iltirreno.gelocal.it/regione/toscana/2020/09/10/news/ceccardi-la-donna-che-ha-aggredito-salvini-una-criminale-ma-per-la-questura-e-pulita-1.39290755", "https://www.adnkronos.com/fatti/politica/2020/09/10/kyenge-chi-aggredito-salvini-mia-collaboratrice-non-rispondo-neanche_LDO4s3dOLcAC7aMgsPmyjN.html"]}
{"url": "https://facta.news/notizia-vera/2020/09/11/la-foto-che-ritrae-matteo-salvini-mentre-accoglie-i-tifosi-napoletani-con-un-sacco-della-spazzatura-e-reale/", "title": "La foto che ritrae Matteo Salvini mentre accoglie i tifosi napoletani con un sacco della spazzatura \u00e8 reale", "content": ["Venerd\u00ec 11 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 7 settembre sul social network.", "Il post oggetto della nostra verifica contiene una foto palesemente datata che ritrae Matteo Salvini con la sciarpa del Milan e in mano un sacco dell\u2019immondizia vuoto.", "L\u2019immagine \u00e8 accompagnata da un testo che recita: \u00abIo non dimentico.", "Milan-Napoli, quando Matteo Salvini accolse i partenopei allo stadio con un sacchetto della spazzatura\u00bb Si tratta di una notizia reale.", "La foto in questione \u00e8 stata scattata il 13 gennaio 2008, prima della partita tra Milan e Napoli terminata con il risultato di 5 a 2 per i rossoneri.", "Al tempo Matteo Salvini era il capogruppo della Lega Nord al Comune di Milano e si rese protagonista di un\u2019iniziativa provocatoria per protestare contro la gestione dei rifiuti nella regione Campania, che tra il 2007 e il 2008 provoc\u00f2 una crisi sanitaria di portata nazionale.", "\u00abChiss\u00e0 che i napoletani, tifosi o calciatori che siano, vedendo sventolare all\u2019interno dello stadio migliaia di sacchetti della monnezza, non vengano colti dal dubbio di dover essere loro a risolvere il problema dei loro rifiuti\u00bb, dichiar\u00f2 l\u201911 gennaio 2008 Salvini alle agenzie stampa, presentando l\u2019iniziativa.", "Nelle intenzioni dell\u2019attuale leader leghista, i sacchetti della spazzatura da consegnare ai tifosi napoletani sarebbero dovuti essere circa 5mila ma, su richiesta della Questura, il giorno della partita si ridussero a qualche decina."], "category": "Notizia Vera", "publish_date": "2020-09-11", "tags": ["lega", "matteo salvini", "milan", "napoli", "spazzatura"], "links": ["https://www.facebook.com/photo.php?fbid=998248250589178&set=a.138536419893703&type=3&theater", "https://www.eurosport.it/calcio/serie-a/2007-2008/live-milan-napoli_mtc204135/live.shtml", "https://politici.openpolis.it/politico/matteo-salvini/63", "https://www.eurosport.it/calcio/serie-a/2007-2008/live-milan-napoli_mtc204135/live.shtml", "https://www.tio.ch/dal-mondo/372248/rifiuti-salvini-lega-domenica-sacchetti-spazzatura-a-tifosi-napoli", "https://www.facebook.com/blogmauriziozaccone/photos/a.863919210421786/1291462184334151/?type=3"]}
{"url": "https://facta.news/fuori-contesto/2020/09/15/questa-foto-non-mostra-uno-sposo-aiutato-a-stare-in-piedi-dai-suoi-amici-al-suo-matrimonio-perche-disabile/", "title": "Questa foto non mostra uno sposo \u00abaiutato a stare in piedi dai suoi amici al suo matrimonio perch\u00e9 disabile\u00bb", "content": ["Il 12 settembre su Facebook \u00e8 stata pubblicata una fotografia che mostra uno sposo baciare la sposa, mentre alle sue spalle sembra essere sorretto da una fila di persone.", "Lo scatto \u00e8 accompagnato da questo commento: \u00abViene aiutato a stare in piedi dai suoi amici al suo matrimonio perch\u00e9 disabile\u00bb.", "Questo contenuto \u00e8 fuorviante, circola in rete dal 2016 e veicola una notizia falsa.", "Andiamo con ordine.", "Come hanno ricostruito in precedenza diversi siti di fact-checking ( qui , qui e qui ), la foto non mostra un uomo paralizzato tenuto in piedi dai suoi amici il giorno del suo matrimonio.", "L\u2019immagine, pubblicata nel 2016 nel profilo Instagram della sposa ( ora impostato in modalit\u00e0 privata ), mostra in realt\u00e0 un momento del matrimonio di una coppia statunitense.", "La posa in cui sono stati immortalati gli sposi \u00e8 legata ad una tradizione degli Omega Psi Phi \u2013 una confraternita afroamericana fondata nel 1911 all\u2019Howard University a Washington (Stati Uniti d\u2019America) \u2013 che simboleggia come i propri \u00abfratelli saranno sempre presenti per sostenerti\u00bb.", "In altre foto della coppia, si vede infatti lo sposo stare in piedi da solo e muoversi ( qui , qui e qui )."], "category": "Fuori Contesto", "publish_date": "2020-09-15", "tags": ["disabilit\u00e0", "matrimonio", "sposi", "tradizioni"], "links": ["https://www.facebook.com/photo.php?fbid=188783032612582&set=gm.2973680692928898&type=3&theater", "https://www.snopes.com/fact-check/groomsmen-supporting-a-paralyzed-man-at-his-wedding/", "https://www.politifact.com/factchecks/2020/jan/22/viral-image/no-isnt-photo-groomsmen-holding-paralyzed-groom/", "https://factcheck.afp.com/no-husband-be-not-paralysed-his-groomsmen-are-traditional-fraternity-pose", "https://www.instagram.com/rita_ri/", "https://oppf.org/about-omega/", "https://www.snopes.com/tachyon/2017/01/groom-held-up.jpg", "https://factcheck.afp.com/sites/default/files/styles/list_xl/public/medias/factchecking/south_africa/black_and_white.jpg?itok=KfFoIjwe", "https://www.snopes.com/tachyon/2017/01/groom-held-up-by-groomsmen.jpg?w=600"]}
{"url": "https://facta.news/notizia-falsa/2020/09/15/no-la-ragazza-ritratta-nella-foto-non-e-stata-aggredita-mentre-distribuiva-volantini-della-lega/", "title": "No, la ragazza ritratta nella foto non \u00e8 stata aggredita \u00abmentre distribuiva volantini della Lega\u00bb", "content": ["Luned\u00ec 14 settembre la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 12 settembre sul social network.", "Il post oggetto della nostra verifica contiene la foto di una ragazza con il naso rotto immortalata mentre fa con la mano il gesto del pollice alzato.", "Lo scatto \u00e8 accompagnato da un testo che recita: \u00abAggredita in pieno centro mentre distribuiva volantini della Lega!!!", "Sta bene l\u2019attivista toscana Maria Califfi (sez.", "Pontedera), vilmente attaccata dai centri sociali.", "Solo qualche contusione e un naso rotto.", "E questi sarebbero quelli democratici???", "Vergogna!!\u00bb.", "Sull\u2019immagine compare il logo della Lega per Salvini Premier .", "Si tratta di una notizia diffusa originariamente con un intento satirico e condivisa successivamente senza il contesto necessario alla sua comprensione.", "La donna ritratta nella foto \u00e8 l\u2019ex attrice porno \u2013 attualmente influencer \u2013 Mia Khalifa, ritiratasi dalle scene a fine 2014 dopo soli tre mesi di attivit\u00e0 , chiamata nell\u2019immagine oggetto di verifica con la versione italianizzata (\u00abMaria Califfi\u00bb) del suo nome originale.", "La notizia del pestaggio di un\u2019attivista della Lega a Pontedera non compare su alcuna testata, locale o nazionale.", "L\u2019immagine originale \u00e8 stata diffusa il 12 settembre dalla pagina Inps per la famiglia tradizionale , nota per i suoi contenuti satirici (com\u2019\u00e8 possibile verificare scorrendo i contenuti pubblicati ).", "Precisiamo, infine, che lo scatto \u00e8 reale e non frutto di modifiche.", "Come ricostruito dai colleghi di Open , la fotografia \u00e8 stata pubblicata lo scorso giugno dall\u2019account Instagram ufficiale di Khalifa in un post in cui parlava della propria esperienza con la chirurgia plastica."], "category": "Notizia Falsa", "publish_date": "2020-09-15", "tags": ["lega", "matteo salvini", "mia khalifa"], "links": ["https://www.facebook.com/photo/?fbid=2774036156185946&set=a.1438888193034089", "https://it.wikipedia.org/wiki/Lega_Nord#/media/File:LEGA_Salvini_Premier.png", "https://tech.fanpage.it/la-storia-di-mia-khalifa-ex-celebrita-del-porno-che-vuole-lasciarsi-il-passato-alle-spalle/", "https://it.mashable.com/mia-khalifa/3689/lex-attrice-porno-mia-khalifa-e-diventata-una-star-di-tiktok", "https://www.washingtonpost.com/news/dc-sports-bog/wp/2016/07/13/a-former-porn-star-has-become-one-of-d-c-s-loudest-sports-fans-on-social-media/", "https://www.facebook.com/Inpsperlafamigliatradizionale/photos/a.322484528450525/619431802089128/?type=3&theater", "https://twitter.com/Inpsperla", "https://www.facebook.com/Inpsperlafamigliatradizionale/?ref=page_internal", "https://www.instagram.com/p/CBxtEPtJmyL/?utm_source=ig_embed"]}
{"url": "https://facta.news/notizia-falsa/2020/09/22/ruth-bader-ginsburg-non-ha-mai-detto-che-la-pedofilia-fa-bene-ai-bambini/", "title": "Ruth Bader Ginsburg non ha mai detto che \u00abla pedofilia fa bene ai bambini\u00bb", "content": ["Marted\u00ec 22 settembre 2020 la redazione di Facta ha ricevuto una segnalazione via Facebook che chiedeva di verificare il contenuto di un post pubblicato il 19 settembre 2020 sul social network.", "Il post oggetto della nostra verifica contiene una foto di Ruth Bader Ginsburg , giudice della Corte Suprema americana scomparsa il 18 settembre 2020 , accompagnata da una citazione a lei attribuita: \u00abla pedofilia fa bene ai bambini\u00bb.", "Questa notizia \u00e8 falsa.", "Innanzitutto vale la pena chiarire che Ruth Bader Ginsburg non ha mai pronunciato la frase attribuitale, che non compare in alcun documento, intervista o articolo giornalistico.", "La citazione oggetto della nostra verifica \u00e8 probabilmente ricollegabile all\u2019interpretazione sbagliata di un passaggio contenuto in The Legal Status of Women Under Federal Law ( La condizione giuridica delle donne nella legge federale ), un testo del 1974 che Ginsburg firm\u00f2 come co-autrice insieme a Brenda Feigen-Fasteau (attivista femminista, produttrice cinematografica e avvocata) quando era docente di legge alla Columbia University e non deteneva alcuna carica istituzionale.", "Si tratta di un report redatto in ambito accademico che denuncia l\u2019assenza di un linguaggio inclusivo di genere nella legge federale degli Stati Uniti, particolare che secondo la stessa Ginsburg si ripercuoteva sui diritti delle donne (la Costituzione americana si riferisce ai cittadini in quanto \u00abuomini\u00bb e per questo, scriveva Ginsburg, \u00abla Corte Costituzionale ha scelto in numerose occasioni di negare alle donne determinati diritti e privilegi non negati agli uomini\u00bb).", "Il testo contiene, tra le altre cose, anche un esempio di una proposta di legge sottoposta al Senato nel 1973 dal senatore repubblicano Roman Hruska (e poi bocciata) che invece utilizzava un linguaggio neutro, come auspicato da Ginsburg.", "Si trattava della proposta di legge S. 1400 , riguardante la definizione di stupro, che recitava: \u00abUna persona \u00e8 colpevole di reato se commette un atto sessuale con un\u2019altra persona, non il suo coniuge, e (1) obbliga l\u2019altra persona a partecipare con la forza [\u2026] (3) l\u2019altra persona ha meno di 12 anni\u00bb.", "Attualmente la legge federale americana non impone un limite minimo per il consenso sessuale, ma lascia l\u2019iniziativa ai singoli Stati, nei quali questa varia tra un minimo di 16 e un massimo di 18 anni (salvo che per i rapporti tra minorenni: anche qui ogni Stato ha un sua legislazione, comunemente definita Romeo and Juliet Law ).", "Tornando al report, l\u2019esempio era stato utilizzato da Ginsburg per via della forma usata nel progetto di legge e alla scelta del termine \u00abpersona\u00bb al posto di \u00abuomo\u00bb, ma questo non ha impedito una lettura polemica da parte di alcuni esponenti del mondo conservatore americano al momento della sua elezione a giudice della Corte Suprema, il 5 agosto del 1993.", "Come riferiscono i colleghi di Snopes , Ginsburg \u00e8 stata a pi\u00f9 riprese accusata di voler abbassare l\u2019et\u00e0 del consenso per i rapporti sessuali a 12 anni.", "Tale accusa \u00e8 stata mossa principalmente dal senatore repubblicano Billy Graham e dal conduttore di Fox News Sean Hannity , diventando nel tempo oggetto di disinformazione sul web, ma Ginsburg non ha mai sostenuto tale tesi.", "Come spiega sempre Snopes , il report co-redatto da Ginsburg riporta numerosi altri esempi, tra i quali ad esempio una sezione del codice penale che stabilisce l\u2019et\u00e0 del consenso a 16 anni; nessuno degli esempi contenuti nel testo \u00e8 tuttavia da intendere come espressione del pensiero di Ginsburg, ma solo come un riferimento al corretto utilizzo dei pronomi di genere in ambito legislativo.", "Non solo, dunque, la citazione riportata nell\u2019immagine oggetto di verifica (\u00abla pedofilia fa bene ai bambini\u00bb) \u00e8 falsa, ma il collegamento tra Ruth Bader Ginsburg e la proposta di abbassare l\u2019et\u00e0 del consenso sessuale a 12 anni \u00e8 frutto di un\u2019operazione di disinformazione."], "category": "Notizia Falsa", "publish_date": "2020-09-22", "tags": ["corte suprema", "pedofilia", "ruth bader ginsburg"], "links": ["https://www.facebook.com/photo.php?fbid=3235573376480218&set=a.330779190292999&type=3&theater", "https://www.ansa.it/canale_lifestyle/notizie/people/2020/09/19/addio-a-ruth-bader-ginsburg-perche-anche-i-giovani-piangono-la-giudice-pioniera-_8f0b3ca6-fda4-40a9-ae3d-410f12d5c18f.html", "http://eppc.org/docLib/20050608_Ginsburg2.pdf#page=71", "https://www.latimes.com/entertainment-arts/tv/story/2020-04-29/mrs-america-phyllis-schlafly-gay-son-brenda-marc-feigen-fasteau", "http://eppc.org/docLib/20050608_Ginsburg2.pdf#page=7", "https://www.congress.gov/bill/93rd-congress/senate-bill/1400", "https://www.snopes.com/tachyon/2018/02/ginsburg-quote.jpg", "https://www.ageofconsent.net/states", "https://definitions.uslegal.com/r/romeo-and-juliet-law/", "https://www.snopes.com/fact-check/did-ruth-bader-ginsburg-say-that-pedophilia-was-good-for-children/", "https://slate.com/news-and-politics/2005/09/lindsey-graham-s-smear.html", "https://www.mediamatters.org/sean-hannity/hannity-falsely-claimed-ginsburg-advocated-legalizing-prostitution-lowering-consent"]}
{"url": "https://facta.news/fuori-contesto/2020/09/23/questa-foto-di-unauto-sospesa-tra-una-casa-e-una-strada-non-e-stata-scattata-in-italia/", "title": "Questa foto di un\u2019auto sospesa tra una casa e una strada non \u00e8 stata scattata in Italia", "content": ["Il 22 settembre 2020 su Facebook \u00e8 stata pubblicata una foto che mostra una macchina \u2013 con la conducente all\u2019interno \u2013 incastrata e sospesa tra il balcone di una palazzo e una strada.", "Lo scatto \u00e8 accompagnato da un commento, scritto da chi ha pubblicato il contenuto su Facebook.", "Si legge: \u00abIntanto a Catania\u2026\u00bb.", "Questo contenuto \u00e8 fuorviante e veicola una notizia falsa.", "La foto non \u00e8 stata scattata in Italia.", "Risale al 17 settembre 2017 e mostra un incidente accaduto a Be\u015fikta\u015f , un distretto di Istanbul (Turchia).", "Un\u2019auto, dopo una manovra sbagliata della conducente, si \u00e8 incastrata tra la strada e il palazzo ed \u00e8 rimasta sospesa nel vuoto.", "I pompieri, una volta intervenuti, hanno messo in sicurezza e salvato la persona e rimosso poi il mezzo."], "category": "Fuori Contesto", "publish_date": "2020-09-23", "tags": ["automobile", "catania", "incidente", "sicilia", "turchia"], "links": ["https://www.facebook.com/cataniadaspettacolo/photos/a.468890420312330/843549242846444/?type=3&theater", "https://www.milliyet.com.tr/gundem/kadin-surucu-araciyla-birlikte-havada-asili-kaldi-2521092"]}
{"url": "https://facta.news/notizia-vera/2020/09/24/si-boris-johnson-ha-detto-che-il-regno-unito-ha-piu-contagi-da-covid-19-rispetto-a-italia-e-germania-perche-ama-la-liberta/", "title": "S\u00ec, Boris Johnson ha detto che il Regno Unito ha pi\u00f9 contagi da Covid-19 rispetto a Italia e Germania perch\u00e9 \u00abama la libert\u00e0\u00bb", "content": ["Mercoled\u00ec 23 settembre 2020 la redazione di Facta ha ricevuto una segnalazione via WhatsApp che chiedeva di verificare la notizia, riportata il 23 settembre 2020 dal sito web di Repubblica , secondo cui il primo ministro inglese Boris Johnson avrebbe detto che il tasso di contagi da Covid-19 pi\u00f9 alto in Gran Bretagna rispetto a Italia e Germania sarebbe dovuto al fatto che il Paese britannico \u00abama la libert\u00e0\u00bb.", "Si tratta di una notizia vera.", "La dichiarazione di Johnson \u00e8 andata in scena il 22 settembre 2020 alla Camera dei comuni, in risposta al deputato laburista Ben Bradshaw che aveva ipotizzato un legame tra il basso numero di casi di Covid-19 in Italia e Germania e il buon funzionamento del sistema di tracciamento adottato (l\u2019app di tracciamento inglese \u00e8 stata lanciata solo il 24 settembre 2020, in netto ritardo sul sistema italiano \u2013 attivo dal 15 giugno 2020 \u2013 e quello tedesco, lanciato il 16 giugno).", "Il primo ministro inglese ha quindi preso la parola, dichiarando ( qui dal minuto 1.04.48): \u00abC\u2019\u00e8 una differenza importante tra il nostro Paese e altri Paesi del mondo: il nostro Paese ama la libert\u00e0.", "Se diamo uno sguardo alla storia degli ultimi 300 anni, praticamente ogni progresso, dalla libert\u00e0 di parola alla democrazia, \u00e8 arrivato da questo Paese.", "\u00c8 difficile chiedere ai cittadini britannici di obbedire compattamente alle linee guida, come necessario\u00bb.", "Il 22 settembre 2020 il Regno Unito ha fatto registrare in totale 4.926 casi \u2013 il numero pi\u00f9 alto da maggio \u2013 portando il totale nel Paese a oltre 400 mila contagi da inizio pandemia.", "Nella stessa data i casi registrati in Italia erano stati 1.392, in Germania 1.821.", "La gestione di Boris Johnson dell\u2019emergenza Covid-19 \u00e8 stata duramente criticata dall\u2019opposizione e secondo i principali consulenti medici del governo i numeri potrebbero persino peggiorare , raddoppiando ogni sette giorni fino a toccare quota 49 mila contagi giornalieri entro met\u00e0 ottobre.", "Per questo il 22 settembre il governo inglese ha deciso di introdurre nuove restrizioni , tra le quali la chiusura anticipata (alle 22) di pub, bar e ristoranti, con l\u2019obiettivo di scongiurare un secondo lockdown nazionale."], "category": "Notizia Vera", "publish_date": "2020-09-24", "tags": ["#verabot", "app tracciamento", "boris johnson", "coronavirus sars-cov-2", "covid-19", "libert\u00e0", "regno unito", "sars-cov-2"], "links": ["https://video.repubblica.it/mondo/johnson-da-noi-piu-contagi-che-in-italia-perche-amiamo-la-liberta-e-in-parlamento-scende-il-gelo/367662/368243?ref=RHPPTP-BH-I268001716-C12-P6-S1.8-T2&fbclid=IwAR1SNMghYkdfP57RnG1IIRriGu5MUIam2NoMXfwfBbS_KcFqeSNKvRhW45o", "https://www.independent.co.uk/voices/boris-johnson-coronavirus-restrictions-lockdown-freedom-b533368.html", "https://members.parliament.uk/member/230/contact", "https://www.bbc.com/news/explainers-52442754", "https://www.ilpost.it/2020/06/15/immuni-italia-operativa/#:~:text=Da%20oggi%2C%20luned%C3%AC%2015%20giugno,%2C%20Liguria%2C%20Marche%20e%20Puglia.", "https://www.dw.com/en/germany-launches-best-coronavirus-tracing-app/a-53825213", "https://youtu.be/Gww7P0z6q7w?t=3888", "https://coronavirus.data.gov.uk/", "https://twitter.com/MinisteroSalute/status/1308447033448071170?s=20", "https://www.rki.de/DE/Content/InfAZ/N/Neuartiges_Coronavirus/Situationsberichte/Sept_2020/2020-09-22-de.html", "https://www.lapresse.it/coronavirus/uk_johnson_verso_chiusura_anticipata_pub_incentivato_lo_smart_working-2982774/news/2020-09-22/", "https://www.bbc.com/news/uk-54242634"]}
{"url": "https://facta.news/fuori-contesto/2020/09/24/il-neonato-di-questa-foto-e-ora-in-buona-salute-lo-scatto-pubblicato-su-fb-e-di-fine-agosto/", "title": "Il neonato di questa foto \u00e8 ora in buona salute, lo scatto pubblicato su FB \u00e8 di fine agosto", "content": ["Il 22 settembre 2020 su Facebook \u00e8 stata pubblicata la foto di un neonato con gli occhi chiusi e con un sondino nel naso.", "L\u2019immagine \u00e8 accompagnata da questo commento, scritto da chi ha pubblicato il post sul social: \u00abRichiesta di preghiere, per questo piccolo bimbo che guarisca presto.#santarita\u00a0pensaci tu\u00bb.", "Questo contenuto \u00e8 fuorviante e veicola una notizia falsa.", "La foto non mostra infatti un bambino che attualmente necessita di cure perch\u00e9 malato.", "Lo scatto originale \u00e8 stato in realt\u00e0 pubblicato dall\u2019ex concorrente del programma televisivo Temptation Island (Mediaset) Lara Zorzetto sul proprio profilo Instagram il 30 agosto 2020, come si pu\u00f2 verificare qui .", "Come spiegato dalla stessa Zorzetto, la fotografia mostra suo figlio messo sotto osservazione in ospedale perch\u00e9 \u00abnon respirava\u00bb dal momento che aveva bevuto del liquido amniotico poco prima di nascere il 26 agosto scorso.", "Il 9 settembre , poi, l\u2019ex concorrente ha pubblicato \u2013 sempre su Instagram \u2013 un\u2019altra foto del figlio (senza sondino) specificando che il piccolo stava bene e che per questo sarebbero tornati a casa."], "category": "Fuori Contesto", "publish_date": "2020-09-24", "tags": ["neonati", "parto", "temptation island"], "links": ["https://www.facebook.com/intercedi/photos/a.480817162101665/1557705811079456/?type=3&theater", "https://www.chedonna.it/2018/07/09/lara-rosie-zorzetto-e-michael-de-giorgio-chi-e-la-coppia-di-temptation-island-2018/", "https://www.instagram.com/p/CEgrew2BKvP/", "https://www.instagram.com/p/CE6wZK5h2Jx/"]}
{"url": "https://facta.news/notizia-imprecisa/2020/09/24/la-dichiarazione-di-blangiardo-istat-sulle-morti-per-malattie-respiratorie-e-covid-negli-anni-e-reale-ma-non-mette-in-dubbio-la-pericolosita-della-pandemia/", "title": "La dichiarazione di Blangiardo (Istat) sulle morti per malattie respiratorie e Covid negli anni \u00e8 reale, ma non mette in dubbio la pericolosit\u00e0 della pandemia", "content": ["Gioved\u00ec 24 settembre 2020 la redazione di Facta ha ricevuto una segnalazione via WhatsApp che chiedeva di verificare un\u2019immagine che mostra il presidente dell\u2019Istituto nazionale di statistica (Istat) Gian Carlo Blangiardo , insieme a una citazione a lui attribuita che recita: \u00abLe morti per polmoniti nel marzo 2019 sono state 15.189 e l\u2019anno prima erano state 16.220.", "Incidentalmente si rileva che sono pi\u00f9 del corrispondente numero di decessi per Covid (12.352) dichiarati nel marzo 2020\u00bb.", "L\u2019immagine (che circola almeno dal 10 aprile 2020 ) presenta anche un commento, scritto dall\u2019autore del contenuto, in cui si legge: \u00abE adesso, come la mettiamo???\u00bb", "La citazione attribuita a Blangiardo \u00e8 reale, ma la frase non mette in dubbio la pericolosit\u00e0 della Covid-19.", "La frase contenuta nell\u2019immagine \u00e8 stata pronunciata da Blangiardo nel corso di un\u2019intervista rilasciata al quotidiano Avvenire il 2 aprile 2020 come risposta alla domanda \u00abDal 21 febbraio al 31 marzo sono morte 12.428 persone per Covid 19.", "Quanti sono i morti di influenza nel mese di marzo (nel quale, quest\u2019anno, si sono concentrati i decessi di coronavirus) degli anni scorsi?\u00bb.", "Sollecitato, Blangiardo aveva risposto che l\u2019influenza \u00ab\u00e8 pi\u00f9 difficile da attribuire come effettiva causa di morte\u00bb, ma che i dati relativi ai decessi per malattie respiratorie parlavano di 15.189 morti nel marzo 2019 e 16.220 nel marzo 2018.", "La dichiarazione aveva immediatamente dato adito a fraintendimenti, finendo per essere rilanciata dalla disinformazione di stampo negazionista sulla Covid-19 gi\u00e0 il 4 aprile 2020, con un tweet di Cesare Sacchetti, influencer annoverato da NewsGuard tra i cosiddetti \u00absuper-diffusori di disinformazione a tema Covid-19\u00bb in Europa (ne avevamo parlato qui e qui ).", "Il tweet in questione recitava: \u00abGian Carlo Blangiardo, presidente dell\u2019Istat:\u201da marzo 2019 le morti per polmoniti sono state 15.189.", "A marzo 2020 le morti per Covid-19 sono state 12.352.\u201d", "La polmonite ha fatto pi\u00f9 morti del coronavirus, ma se non muori di Covid-19 sei un morto di serie B\u00bb.", "Per correre ai ripari, sulla questione era intervenuto il direttore di Avvenire Marco Tarquinio, con la risposta alla lettera di un lettore datata 4 aprile in cui precisava: \u00abLa citazione contiene nella prima parte una domanda del giornalista, e nella seconda la risposta dell\u2019esperto.", "La domanda del giornalista, che d\u00e0 voce a quella che si potrebbe definire una curiosit\u00e0 da uomo della strada, \u00e8 riassumibile cos\u00ec: si muore pi\u00f9 di Covid-19 o di influenza?", "La risposta dell\u2019esperto \u00e8 chiara, ed \u00e8 contenuta nella seconda parte di quella stessa citazione: non parliamo di influenza, parliamo di malattie respiratorie.", "I dati di marzo 2019 erano pesanti e quelli dello stesso mese del 2018 ancor di pi\u00f9.", "Superiori entrambi a quelli per ora registrati del 2020.", "Ma hanno una premessa in un\u2019altra constatazione che l\u2019Istat di Blangiardo ci ha consegnato e che \u00e8 nell\u2019incipit del colloquio: nelle prime tre settimane di marzo, nel Nord d\u2019Italia si muore il doppio rispetto a un anno fa.", "E s\u2019incastonano in un\u2019intervista che non d\u00e0 affatto materia per le elucubrazioni da \u201ccomplottisti\u201d\u00bb.", "Come giustamente sottolineato da Tarquinio, dunque, la dichiarazione di Blangiardo \u00e8 preceduta da una netta presa di posizione circa la letalit\u00e0 della Covid-19, con la presentazione del dato secondo cui i morti nel nord Italia sarebbero raddoppiati, nelle prime tre settimane di marzo, rispetto all\u2019anno precedente.", "In un successivo report, pubblicato il 4 maggio 2020, Istat torna esaustivamente sulla questione , sottolineando come tra il 20 febbraio e il 31 marzo il numero complessivo di decessi in Italia sia passato \u00abda 26.218 a 49.351\u00bb, il 52 per cento dei quali costituito da morti per Covid-19.", "La redazione di Facta si era occupata di verificare la questione in articoli precedenti, disponibili qui e qui ."], "category": "Notizia imprecisa", "publish_date": "2020-09-24", "tags": ["#verabot", "coronavirus sars-cov-2", "covid-19", "gian carlo blangiardo", "istat", "malattie respiratorie", "sars-cov-2"], "links": ["https://www.istat.it/it/organizzazione-e-attivit%C3%A0/presidente", "https://twitter.com/chiossimanuela2/status/1248697307438219265?s=20", "https://www.avvenire.it/attualita/pagine/morti-e-nati-cosa-cambier", "https://twitter.com/CesareSacchetti/status/1246395373154902016?s=20", "https://www.newsguardtech.com/twitter-superspreaders-europe/", "https://facta.news/notizia-falsa/2020/06/03/non-ce-uno-studio-scientifico-su-covid-19-che-ribalta-tutto-e-che-prova-che-gli-asintomatici-non-contagiano-nessuno/", "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "https://www.avvenire.it/opinioni/pagine/tutto-si-pu-manipolare-lantidoto-fare-i-conti-con-la-realt-e-informare", "https://www.istat.it/it/files/2020/05/Rapporto_Istat_ISS.pdf", "https://facta.news/notizia-falsa/2020/04/21/no-il-numero-di-morti-in-italia-nel-primo-trimestre-del-2020-non-e-il-piu-basso-degli-ultimi-otto-anni/", "https://facta.news/notizia-falsa/2020/04/06/no-nei-primi-tre-mesi-del-2020-non-ci-sono-stati-meno-morti-rispetto-allo-stesso-periodo-dellanno-precedente/"]}
{"url": "https://facta.news/notizia-vecchia/2020/09/25/la-notizia-della-barilla-e-delle-etichette-che-indicano-la-provenienza-del-grano-e-del-2016/", "title": "La notizia della Barilla e delle etichette che indicano la provenienza del grano \u00e8 del 2016", "content": ["Il 21 settembre 2020 su Facebook \u00e8 stato pubblicato un\u2019immagine a sfondo blu che riporta un testo di colore bianco.", "Si legge: \u00abLa Barilla non vuole che sulle sue etichette venga indicato il paese di provenienza del grano?", "No problem, non si compra Barilla!\u00bb.", "Si tratta di una notizia vecchia, ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Andiamo con ordine.", "A novembre 2016 durante il governo Renzi gli allora ministri delle Politiche Agricole Maurizio Martina e dello Sviluppo Economico Carlo Calenda hanno lavorato ad un decreto che prevedeva l\u2019introduzione in Italia della sperimentazione, della durata di due anni, dell\u2019indicazione obbligatoria sulle confezioni di pasta secca dell\u2019origine del grano.", "In base a questo decreto \u00able confezioni di pasta secca prodotte in Italia\u00bb avrebbero obbligatoriamente dovuto indicare il \u00abPaese di coltivazione del grano\u00bb duro e quello di molitura, cio\u00e8 dove il grano veniva macinato.", "Il grano duro \u00e8 infatti un frumento utilizzato soprattutto per la produzione di pasta secca , al contrario di quello tenero che viene usato per dolci, pizza e pasta fresca.", "Il provvedimento stabiliva che se queste fasi fossero avvenute \u00abnel territorio di pi\u00f9 Paesi\u00bb potevano essere utilizzate, a seconda della provenienza, \u00able seguenti diciture: Paesi UE, Paesi NON UE, Paesi UE E NON UE\u00bb.", "Se poi il grano duro fosse stato coltivato almeno per il 50 per cento in un solo Paese, come ad esempio l\u2019Italia, si poteva usare la dicitura: \u00abItalia e altri Paesi UE e/o non UE\u00bb.", "All\u2019epoca, questa proposta di legge aveva ricevuto delle critiche da parte di Barilla, azienda italiana attiva nel settore alimentare.", "L\u2019allora responsabile delle relazioni esterne del gruppo, Luca Virginio ( deceduto a settembre 2019 ), aveva dichiarato che l\u2019azienda nutriva \u00abforti dubbi e perplessit\u00e0 sul decreto per l\u2019origine della materia prima in etichetta della pasta\u00bb perch\u00e9 per come era scritto avrebbe confuso i consumatori e indebolito la competitivit\u00e0 della filiera della pasta.", "\u00abL\u2019origine da sola non \u00e8 infatti sinonimo di qualit\u00e0\u00bb, continuava Virginio.", "Anche l\u2019Associazione delle industrie del dolce e della pasta italiane ( Aidepi ) aveva espresso riserve sulla formulazione del decreto: \u00abL\u2019origine del grano non \u00e8 sinonimo di qualit\u00e0 della pasta.", "L\u2019etichetta scelta d\u00e0 informazioni poco chiare e, invece di aiutare il consumatore a fare scelte consapevoli, lo disorienta e confonde.", "Si vuole far credere che la pasta italiana \u00e8 solo quella fatta con il grano italiano o che la pasta \u00e8 di buona qualit\u00e0 solo se viene prodotta utilizzando grano nazionale.", "Non \u00e8 vero\u00bb.", "A febbraio 2018, durante il governo Gentiloni , il decreto \u00e8 entrato poi in vigore prevedendo \u00abl\u2019obbligo di indicazione dell\u2019origine della materia prima in etichetta\u00bb per la pasta.", "Come documentato in un articolo de Il Fatto alimentare del 12 febbraio 2018, Barilla si \u00e8 adeguata alle nuove disposizioni di legge e nel retro del pacco di pasta ha riportato il Paese di coltivazione del grano e quello di molinatura.", "A marzo 2020, terminati i due anni di sperimentazione, il governo Conte II e, nel dettaglio, la ministra delle Politiche agricole alimentari e forestali Teresa Bellanova e il ministro dello Sviluppo economico Stefano Patuanelli, hanno prorogato fino al 31 dicembre 2021 l\u2019obbligo di indicazione dell\u2019origine del grano per la pasta.", "L\u2019intenzione, hanno dichiarato i due ministri, \u00e8 di non fare passi indietro su questa materia: \u00abPer questo abbiamo deciso di andare avanti\u00bb.", "Precisiamo infine che a maggio 2020 Barilla ha deciso di utilizzare grano 100 per cento italiano selezionato e coltivato in 13 regioni italiane per i formati classici della pasta destinata al mercato italiano.", "Una decisione comunicata anche nelle nuove confezioni di pasta, come si pu\u00f2 vedere qui ."], "category": "Notizia Vecchia", "publish_date": "2020-09-25", "tags": ["barilla", "grano duro", "pasta secca"], "links": ["https://www.facebook.com/photo.php?fbid=3620330361333527&set=basw.Abps3KOUGtUcMMvYB_i7JZs4qc0ZUNyLalQbtDOP4z6vCVCd5_YASQ00uKXdxsInNaJhkmPivK4SjRJp1fxXaeDXRKcH9S9sH7kzpQH9cKWUFs2FfuFYzjgb4ITeLRzNkjdonkmPYgaCHe1jsYiy-PMlGa9MoZgn90cuzcMe2Kh2Mw.3943442399030721.3620330361333527.10223522336356600.10221487931858986.432658931044219.1173093919698157.10216928696754988.3108175742613242.164403158566339&type=1&theater", "http://www.governo.it/it/i-governi-dal-1943-ad-oggi/xvii-legislatura-dal-15032013/governo-renzi-dal-22022014/329", "https://www.repubblica.it/economia/2016/11/17/news/pasta_origine_del_grano_in_etichetta_pronto_il_decreto_da_mandare_a_bruxelles-152161212/", "https://www.politicheagricole.it/flex/cm/pages/ServeBLOB.php/L/IT/IDPagina/10740", "http://www.mulinovaldorcia.it/Blog/I/art000132/Che-differenza-c'%C3%A8-tra-Grano-Duro-e-Grano-Tenero", "https://www.corriere.it/economia/16_dicembre_19/origine-grano-pacchi-pasta-no-barilla-non-vuol-dire-qualita-35975260-c60e-11e6-81c3-386103f9089b.shtml", "https://www.ansa.it/canale_terraegusto/notizie/mondo_agricolo/2019/09/17/addio-a-luca-virginio-direttore-relazioni-gruppo-barilla_309951a1-85ed-44f6-ad2c-aba464e1a355.html", "http://www.aidepi.it/", "https://www.agi.it/economia/alimentare_aidepi_boccia_etichetta_grano_e_pasta_proposta_a_ue-1325362/news/2016-12-20/", "http://www.governo.it/it/governo-gentiloni-dal-12122016/6290", "https://www.politicheagricole.it/flex/cm/pages/ServeBLOB.php/L/IT/IDPagina/12217", "https://ilfattoalimentare.it/pasta-barilla-etichetta-grano-duro.html", "https://www.diritto24.ilsole24ore.com/art/avvocatoAffari/mercatiImpresa/2020-04-01/etichettatura-d-origine-prodotti-alimentari-italia-norme-piu-rigide-rispetto-resto-d-europa--140920.php", "https://www.repubblica.it/economia/rapporti/osserva-italia/osservacibo/2020/05/13/news/barilla_rinnova_la_pasta_grano_100_italiano_e_sempre_piu_sostenibile-256482123/", "https://www.barillagroup.com/it/la-provenienza-del-grano-della-pasta-barilla", "https://www.barillagroup.com/it/la-provenienza-del-grano-della-pasta-barilla", "https://www.horecanews.it/barilla-rinnova-i-classici-solo-grano-italiano-in-un-packaging-azzurro/"]}
{"url": "https://facta.news/notizia-falsa/2020/09/25/no-questo-codice-di-otto-lettere-non-da-diritto-a-10-euro-di-sconto-sulla-spesa-online-da-esselunga/", "title": "No, questo codice di otto lettere non d\u00e0 diritto a \u00ab10 euro di sconto sulla spesa online da Esselunga\u00bb", "content": ["Venerd\u00ec 25 settembre la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un codice di otto lettere \u2013 SLJSSXLV \u2013 circolato sulla nota app di messaggistica e che secondo l\u2019autore del messaggio permetterebbe di avere \u00ab10 euro di sconto sulla spesa online da Esselunga\u00bb.", "Si tratta di una notizia falsa.", "Il codice in questione non d\u00e0 diritto ad alcuno sconto sulla spesa online.", "In passato Esselunga ha realmente diffuso dei voucher del valore di 10 euro riscattabili attraverso un codice alfanumerico, ma consultando il sito della catena italiana di supermercati, tale promozione non risulta al momento attiva.", "Come sempre, Esselunga (e anche noi di Facta ) invita gli utenti a diffidare di eventuali promozioni e operazioni a premi non presenti sui canali ufficiali dell\u2019azienda (e dunque il sito web e la pagina Facebook )."], "category": "Notizia Falsa", "publish_date": "2020-09-25", "tags": ["buoni sconto", "esselunga", "spesa online"], "links": ["https://www.esselunga.it/cms/premi/919418.html", "https://www.esselunga.it/cms/approfondimenti/frodi_online.html", "https://www.esselunga.it/cms/homepage.html", "https://www.facebook.com/Esselunga/"]}
{"url": "https://facta.news/notizia-falsa/2020/09/29/no-la-giornalista-karima-moual-non-ha-mai-detto-che-salvini-con-quel-rosario-provoca/", "title": "No, la giornalista Karima Moual non ha mai detto che Salvini \u00abcon quel rosario provoca\u00bb", "content": ["Luned\u00ec 28 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato l\u201911 settembre 2020 sul social network.", "Il post oggetto della nostra verifica contiene lo screenshot di un articolo, pubblicato lo stesso giorno dal sito internet Stop Censura \u2013 definito da NewsGuard \u00abun sito anti-immigrazione che pubblica frequentemente informazioni false e fuorvianti\u00bb \u2013 dal titolo: \u00abSalvini aggredito, giornalista italo-marocchina: \u201cCon quel Rosario provoca\u201d (VIDEO)\u00bb.", "Il riferimento \u00e8 alla giornalista esperta di migrazione Karima Moual, che il 10 settembre 2020 \u00e8 stata ospite ( qui dal minuto 02:08:54) della trasmissione televisiva Dritto e rovescio (Rete4), e all\u2019aggressione subita il 9 settembre 2020 da Matteo Salvini a Pontassieve (Firenze), quando una donna lo ha avvicinato, urlando \u00abIo ti maledico\u00bb e strappandogli camicia e rosario (ce n\u2019eravamo occupati qui e qui ) Il video presente sul sito mostra il filmato con cui il 9 settembre Matteo Salvini ha commentato l\u2019episodio di Pontassieve sui suoi canali social, ma non contiene alcun riferimento alle presunte parole attribuite a Moual nel titolo.", "Il post oggetto della nostra verifica contiene anche un commento, pubblicato dall\u2019autore del post, che recita: \u00abCarissima giornalista, il rosario che gli \u00e8 stato strappato da un africana fa parte della nostra religione ed \u00e8 normale che gli Italiani difendono il loro credo, a chi non sta bene torni nel proprio paese, noi non cambieremo la nostra storia e la nostra cultura.", "Se non fossimo rappresentati da un governo di sinistra questo concetto sarebbe pi\u00f9 chiaro\u00bb.", "Si tratta di una notizia falsa.", "Com\u2019\u00e8 possibile verificare a questo link che contiene l\u2019intera puntata di Dritto e rovescio del 10 settembre 2020, Karima Moual non ha mai giustificato l\u2019aggressione a Salvini, ma ne ha invece preso le distanze al minuto 02:25:37, dicendo: \u00abIo sono contro ogni tipo di violenza\u00bb e definendo l\u2019aggressione un \u00abterribile fatto di cronaca\u00bb.", "Commentando il gesto, Moual si \u00e8 invece scagliata contro il racconto giornalistico, specificando come \u2013 contrariamente a quanto secondo lei riportato dai media \u2013 nella sua opinione Matteo Salvini abbia fatto del rosario \u00abun simbolo politico\u00bb (dal minuto 02:26:00).", "Al minuto 02:26:10 il direttore de Il Giornale Alessandro Sallusti, ospite durante la trasmissione, le chiede se quello fosse un buon motivo per aggredire Salvini, domanda alla quale Moual risponde \u00abnon lo \u00e8 assolutamente\u00bb.", "Al minuto 02:26:30 Moual definisce l\u2019aggressione un atto \u00abda condannare\u00bb.", "La frase riportata nell\u2019immagine \u00e8 stata inoltre smentita dalla stessa giornalista, con un tweet del 27 settembre 2020 in cui definisce le frasi attribuitele \u00abdichiarazioni false mai pronunciate\u00bb e denuncia una \u00aboperazione di diffamazione subita\u00bb.", "A sostegno di Moual \u00e8 intervenuto anche il presidente della Federazione nazionale della stampa italiana ( sindacato unitario dei giornalisti) Beppe Giulietti, che sempre su Twitter ha invocato l\u2019intervento della Polizia \u00abper individuare mandanti e esecutori della campagna di odio\u00bb contro la giornalista."], "category": "Notizia Falsa", "publish_date": "2020-09-29", "tags": ["aggressione", "dritto e rovescio", "karima moual", "matteo salvini", "paolo del debbio", "pontassieve", "rete 4", "rosario"], "links": ["https://www.facebook.com/movimentoitaliasi/posts/164760938523224", "https://archive.is/CFwl0", "https://www.newsguardtech.com/wp-content/uploads/2020/03/StopCensura.info_.pdf", "https://www.articolo21.org/2020/06/attacchi-via-social-alla-giornalista-italo-marocchina-karima-moua-la-solidarieta-di-articolo-21/", "https://www.mediasetplay.mediaset.it/video/drittoerovescio/puntata-del-10-settembre_F310603801000101", "https://www.repubblica.it/politica/2020/09/09/news/pontessieve_salvini_aggredito_da_una_giovane_che_le_strappa_la_camicia-266701966/", "https://facta.news/fuori-contesto/2020/09/11/no-questa-foto-non-mostra-la-ventenne-che-ha-aggredito-salvini/", "https://facta.news/notizia-falsa/2020/09/11/la-giovane-che-ha-strattonato-salvini-non-risulta-avere-precedenti-penali/", "https://www.facebook.com/252306033154/videos/364426144924578/", "https://www.mediasetplay.mediaset.it/video/drittoerovescio/puntata-del-10-settembre_F310603801000101", "https://twitter.com/karimamoual/status/1310304060596269057", "https://www.fnsi.it/che-cose-la-fnsi", "https://twitter.com/BeppeGiulietti/status/1310506047405203456"]}
{"url": "https://facta.news/notizia-falsa/2020/09/29/non-e-vero-che-con-la-convenzione-di-faro-le-statue-vengono-censurate/", "title": "Non \u00e8 vero che con la Convenzione di Faro le statue vengono censurate", "content": ["Il 24 settembre 2020 su Facebook \u00e8 stata pubblicata un\u2019immagine che mostra una foto del ministro per i Beni e le Attivit\u00e0 culturali e per il Turismo Dario Franceschini e da un testo.", "Si legge: \u00abIl Pd censura le statue.", "Monumenti coperti per non offendere l\u2019Islam\u00bb.", "Il riferimento \u00e8 all\u2019 approvazione da parte del Parlamento italiano della Convenzione di Faro \u2013 che riguarda il tema del patrimonio culturale e della sua eredit\u00e0 \u2013 e alla critiche di diversi esponenti di partiti di destra (ad esempio qui e qui ) secondo cui questa convenzione sarebbe una \u00abresa culturale\u00bb perch\u00e9 ci sarebbe il rischio di dover censurare statue e opere d\u2019arte in quanto potrebbero urtare la sensibilit\u00e0 di altre culture, come quella islamica.", "Il post oggetto della nostra analisi veicola per\u00f2 una notizia falsa e priva di fondamento.", "I colleghi di Pagella Politica si sono occupati della questione e hanno approfondito l\u2019argomento.", "Andiamo con ordine e vediamo come stanno davvero le cose.", "Cominciamo con il precisare che nel febbraio 2013 l\u2019Italia aveva gi\u00e0 firmato la Convenzione di Faro ma per la sua entrata in vigore \u2013 prevista per il giorno successivo alla pubblicazione in Gazzetta Ufficiale \u2013 mancava la ratifica del Parlamento, avvenuta solo lo scorso 23 settembre.", "Si tratta di una convenzione promossa dal Consiglio d\u2019Europa che, ricordiamo, \u00e8 un\u2019istituzione europea ma non dell\u2019Unione europea.", "Gli articoli della Convenzione contestati dai critici sono principalmente due, si legge su Pagella Politica : \u00abl\u2019articolo 4c, dove viene previsto che \u201cl\u2019esercizio del diritto all\u2019eredit\u00e0 culturale [ definita all\u2019articolo 2 come \u201cun insieme di risorse ereditate dal passato che le popolazioni identificano, indipendentemente da chi ne detenga la propriet\u00e0, come riflesso ed espressione dei loro valori, credenze, conoscenze e tradizioni, in continua evoluzione\u201d n.d.r.] pu\u00f2 essere soggetto soltanto a quelle limitazioni che sono necessarie in una societ\u00e0 democratica, per la protezione dell\u2019interesse pubblico e degli altrui diritti e libert\u00e0\u201d, che secondo l\u2019opposizione potrebbe portare alla censura di opere d\u2019arte (in nome degli \u00abaltrui diritti e libert\u00e0\u00bb).", "L\u2019altro \u00e8 l\u2019articolo 7b, dove si dispone che siano stabiliti dei \u201cprocedimenti di conciliazione per gestire equamente le situazioni dove valori tra loro contraddittori siano attribuiti alla stessa eredit\u00e0 culturale da comunit\u00e0 diverse\u201d.", "Qui il timore \u00e8 che un cittadino di religione islamica che si senta offeso, per esempio, da un dipinto rinascimentale che ritrae Maometto all\u2019inferno \u2013 ad esempio quello di Giovanni da Modena nella basilica di San Petronio a Bologna \u2013 possa in qualche modo attivare queste procedure di conciliazione, di nuovo con esiti di carattere censorio\u00bb.", "Il ministro Franceschini, in un\u2019intervista al Corriere della Sera del 24 settembre 2020, ha smentito questa possibilit\u00e0 sostenendo che \u00abnessuna censura \u00e8 perpetrabile nel nome di questo atto, che mira piuttosto alla maggiore condivisione possibile di quanto abbiamo ereditato dalle civilt\u00e0 che ci hanno preceduto\u00bb.", "Stessa posizione \u00e8 stata presentata anche da esperti, come riportato da fonti di stampa.", "Inoltre, lo stesso Consiglio d\u2019Europa ha comunicato in una nota esplicativa affiancata al testo della Convenzione che \u00abnessuna disposizione della presente Convenzione pu\u00f2 garantire diritti agli individui tramite la mera ratifica, senza azioni legislative da parte dei singoli Stati\u00bb.", "Questo significa che per garantire ai cittadini particolari \u201cdiritti\u201d legati alla convenzione (come ad esempio chiedere che una certa statua venga velata) il Parlamento deve approvare leggi specifiche.", "Pagella Politica , infine, ha raccolto testimonianze da cinque Paesi (Serbia, Ungheria, Austria, Norvegia, Finlandia) che applicano la Convenzione di Faro da diversi anni e in tutti i casi \u00e8 stato confermato che l\u2019applicazione della Convenzione \u00abnon ha mai portato a esiti controversi come la censura di opere d\u2019arte\u00bb."], "category": "Notizia Falsa", "publish_date": "2020-09-29", "tags": ["arte", "convenzione di faro", "statue"], "links": ["https://www.facebook.com/stopalPD/posts/781049016076053", "https://www.camera.it/leg18/29?shadow_deputato=300246&idpersona=300246&idlegislatura=18", "https://www.camera.it/leg18/126?tab=1&leg=18&idDocumento=476&sede=&tipo=", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf", "https://www.facebook.com/andrea.vedove.9/posts/10223841448966631", "https://formiche.net/2020/09/convenzione-di-faro-formentini-lega/?fbclid=IwAR2Db3sqwc6VAW47ZJrhcNTmH1tP7D1INizlL_k4wClsAVU-iJO2wS1hpb0", "https://pagellapolitica.it/blog/show/787/la-destra-sbaglia-sulla-convenzione-di-faro-le-opere-darte-ora-non-rischiano-nessuna-censura", "http://documenti.camera.it/leg18/pdl/pdf/leg.18.pdl.camera.476.18PDL0007590.pdf#page=8", "https://www.ilsole24ore.com/art/l-italia-ratifica-faro-patrimonio-ambiente-dialogo-e-cooperazione-sono-diritti-umani-ADW4sIr", "https://www.coe.int/it/web/portal/home", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf#page=7", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf#page=6", "https://ufficiostudi.beniculturali.it/mibac/multimedia/UfficioStudi/documents/1362477547947_Convenzione_di_Faro.pdf#page=10", "https://www.basilicadisanpetronio.org/basilica/cappelle/iv-cappella-re-magi/", "https://www.corriere.it/cronache/20_settembre_24/cos-convenzione-faro-che-non-chiede-all-italia-coprire-statue-e2c995ea-fe65-11ea-a30b-35e0d3e9db56_preview.shtml?reason=unauthenticated&cat=1&cid=tm58eQFe&pids=FR&credits=1&origin=https%3A%2F%2Fwww.corriere.it%2Fcronache%2F20_settembre_24%2Fcos-convenzione-faro-che-non-chiede-all-italia-coprire-statue-e2c995ea-fe65-11ea-a30b-35e0d3e9db56.shtml", "https://www.fanpage.it/cultura/convenzione-di-faro-perche-non-e-vero-che-lislam-puo-chiederci-di-coprire-le-statue/", "https://rm.coe.int/CoERMPublicCommonSearchServices/DisplayDCTMContent?documentId=09000016800d3814", "https://pagellapolitica.it/blog/show/787/la-destra-sbaglia-sulla-convenzione-di-faro-le-opere-darte-ora-non-rischiano-nessuna-censura"]}
{"url": "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/", "title": "Usare la mascherina e \u00abrespirare la propria anidride carbonica\u00bb non provoca il cancro", "content": ["Marted\u00ec 29 settembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 24 settembre 2020 sul social network.", "Il post oggetto della nostra verifica contiene una fotografia di Otto Heinrich Warburg \u2013 medico tedesco premio Nobel nel 1931 per i suoi studi sulla biochimica della respirazione cellulare \u2013 e un testo che recita: \u00abLa mascherina.", "Respirare la propria anidride carbonica per pi\u00f9 di due ore, fa aumentare l\u2019acidit\u00e0 del corpo.", "Otto Heinrich Warburg premio Nobel per la medicina nel 1931: \u201cLa causa primaria del cancro \u00e8 l\u2019acidit\u00e0\u201d\u00bb.", "Si tratta di una notizia falsa e potenzialmente pericolosa vista l\u2019emergenza sanitaria provocata dalla pandemia di Covid-19.", "Andiamo con ordine.", "Il fisiologo tedesco Otto Heinrich Warburg \u00e8 lo scopritore del cosiddetto effetto Warburg , ovvero l\u2019osservazione secondo cui le cellule tumorali tendono a produrre pi\u00f9 energia attraverso un processo chiamato glicolisi, che consiste nel consumo del glucosio.", "Il meccanismo della glicolisi si attiva generalmente quando i tessuti sono a corto di ossigeno, ma questo non vale per le cellule tumorali, che vi ricorrono anche in presenza di quantit\u00e0 di ossigeno superiori alla media.", "La glicolisi produce tuttavia numerose scorie, sostanze acide tossiche per l\u2019organismo, quelle a cui fa riferimento il post oggetto della nostra verifica.", "Come spiega il sito web dell\u2019Airc (Associazione italiana ricerca sul cancro), altri scienziati dopo Warburg \u2013 ma non Warburg, che in questo senso \u00e8 stato vittima di una rilettura postuma, non avendo mai sostenuto quanto segue \u2013 hanno scoperto che \u00abl\u2019ambiente acido \u00e8 favorevole alla proliferazione dei tumori perch\u00e9 corrode i tessuti sani e crea spazio per quelli malati\u00bb.", "Si tratta in ogni caso di ricerche non definitive e in molti casi messe in discussione: questo paper pubblicato nel 2010 dal Journal of Nuclear Medicine , ad esempio, spiega ad esempio che \u00abla ricerca sulle cause e le conseguenze del pH acido dei tumori dipende fortemente da misurazioni accurate, precise e riproducibili, e queste hanno subito grandi cambiamenti nell\u2019ultimo decennio\u00bb.", "Molte delle ricerche successive a Warburg sono insomma da prendere con le pinze, dal momento che gli strumenti a disposizione sono oggi considerati poco accurati.", "Anche prendendo per buone quelle ricerche, tuttavia, non sarebbe corretto sostenere che il cancro \u00e8 causato primariamente dall\u2019acidit\u00e0 \u2013 come sostenuto nel post oggetto della nostra analisi \u2013 ma semplicemente che un ambiente acido ne favorisce la proliferazione.", "Fin qui la spiegazione fisiatrica, ma come si inserisce l\u2019utilizzo della mascherina in questo meccanismo?", "La redazione di Facta si \u00e8 gi\u00e0 occupata il 21 maggio 2020 in questo articolo della possibilit\u00e0 che respirare la propria anidride carbonica provochi il cancro e per approfondire la questione avevamo contattato Francesco Perrone, oncologo responsabile della Struttura complessa di sperimentazione clinica dell\u2019istituto Pascale di Napoli nonch\u00e9 ricercatore Airc .", "\u00abSi tratta di un\u2019interpretazione del tutto irragionevole\u00bb aveva spiegato Perrone, \u00abnon esiste alcuna evidenza scientifica che indossare una mascherina possa produrre una acidosi respiratoria.", "Le mascherine sono costruite in modo da garantire la respirabilit\u00e0, e cio\u00e8 il fatto di inspirare ossigeno ed espirare anidride carbonica.", "L\u2019idea che esista una forma cronica di disturbo legata alla mascherina \u00e8 frutto di fantasia: se cos\u00ec non fosse, starebbe male chiunque le indossa, mentre \u00e8 dimostrato dalla pratica che \u00e8 possibile indossarla per moltissime ore senza avere i sintomi dell\u2019acidosi respiratoria\u00bb.", "In conclusione, le ricerche del premio Nobel Warburg non suggeriscono che un ambiente acido possa provocare la proliferazione del cancro.", "Respirare nella mascherina \u2013 anche per pi\u00f9 di due ore \u2013 non porta l\u2019organismo a essere a corto di ossigeno e dunque ad attivare quel meccanismo della glicolisi che rilascia scorie acide.", "In definitiva, le mascherine sono costruite per espellere anidride carbonica e permettere di inspirare ossigeno, garantendo cos\u00ec ossigenazione costante a chi le indossa."], "category": "Notizia Falsa", "publish_date": "2020-09-29", "tags": ["#verabot", "acidosi respiratoria", "cancro", "coronavirus sars-cov-2", "covid-19", "mascherina", "otto heinrich warburg", "premio nobel", "sars-cov-2"], "links": ["https://www.facebook.com/costellazionifamiliar/photos/a.362998827231939/1549237748608035/?type=3&theater", "https://www.treccani.it/enciclopedia/otto-heinrich-warburg/", "https://www.nature.com/articles/s42255-020-0172-2", "https://www.airc.it/cancro/informazioni-tumori/corretta-informazione/bicarbonato", "https://fullfact.org/online/acid-cancer-alkaline-diet/", "http://jnm.snmjournals.org/content/51/8/1167.long", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://newportal.istitutotumori.na.it/dipartimenti/dipartimento-di-ricerca-traslazionale-a-supporto-dei-percorsi-oncologici/sc-sperimentazioni-cliniche/", "https://www.airc.it/news/il-pascale-di-napoli-alla-testa-di-uno-studio-su-covid-19-0320"]}
{"url": "https://facta.news/notizia-satirica/2020/09/25/lebron-james-non-ha-indossato-un-colletto-bianco-in-memoria-di-ruth-bader-ginsburg/", "title": "LeBron James non ha indossato un colletto bianco in memoria di Ruth Bader Ginsburg", "content": ["Il 23 settembre 2020 su Facebook \u00e8 stata pubblicata una foto che mostra il cestista statunitense LeBron James \u2013 giocatore dei Los Angeles Lakers , una delle squadre di pallacanestro dell\u2019Nba (National Basketball Association) negli Stati Uniti d\u2019America \u2013 abbracciato ad alcuni compagni mentre indossa, sopra un abito di colore scuro, quello che sembra un ampio centrino bianco a girocollo.", "Lo scatto \u00e8 accompagnato da questo commento, scritto da chi ha pubblicato il contenuto su Facebook: \u00abLebron James e i LA Lakers sono scesi in campo ieri indossando una sorprendente variet\u00e0 di delicati colletti bianchi ispirati al guardaroba della giudice Ruth Bader Ginsburg\u00bb.", "Il riferimento \u00e8 a Ruth Bader Ginsburg , giudice della Corte Suprema americana nota per il suo impegno nella valorizzazione dei diritti delle donne e scomparsa il 18 settembre 2020 .", "Questa notizia \u00e8 stata estrapolata dal suo contesto originale e considerata reale quando invece \u00e8 nata con un intento puramente satirico.", "La falsa notizia \u00e8 stata condivisa anche negli Stati Uniti d\u2019America .", "Andiamo con ordine e vediamo che cosa \u00e8 successo.", "La foto oggetto della nostra verifica \u00e8 stata pubblicata il 22 settembre 2020 da The Babylon Bee , sito che nelle proprie info specifica di essere \u00abil miglior sito di satira al mondo\u00bb.", "Nell\u2019immagine originale , risalente al 30 luglio 2020, si vede in realt\u00e0 LeBron James indossare una maglietta nera con la scritta in bianco \u201c Black Lives Matter \u201d \u2013 movimento internazionale contro il razzismo \u2013 senza nessun colletto bianco intorno al collo.", "Il giorno prima della pubblicazione dell\u2019articolo satirico,\u00a0Rachel Nichols \u2013 giornalista di ESPN \u2013 su Twitter aveva criticato l\u2019Nba perch\u00e9 non erano state organizzate iniziative\u00a0per onorare la memoria di Ginsburg: \u00abUn\u2019organizzazione che considera l\u2019uguaglianza come un valore imprescindibile, non dovrebbe considerare icone solamente chi ha aiutato gli uomini che vediamo in tv ma anche chi ha aperto la strada alle donne che lavorano al loro fianco\u00bb. ________ Confronta l\u2019immagine originale con quella modificata scorrendo nella direzione delle frecce"], "category": "Notizia Satirica", "publish_date": "2020-09-25", "tags": ["lakers", "lebron james", "nba", "pallacanestro", "ruth bader ginsburg"], "links": ["https://www.facebook.com/photo.php?fbid=3289516424464070&set=a.250738165008593&type=3&theater", "https://twitter.com/kingjames", "https://www.nba.com/lakers/", "https://fortune.com/2020/09/21/ruth-bader-ginsburg-womens-rights-legacy/", "https://www.ansa.it/canale_lifestyle/notizie/people/2020/09/19/addio-a-ruth-bader-ginsburg-perche-anche-i-giovani-piangono-la-giudice-pioniera-_8f0b3ca6-fda4-40a9-ae3d-410f12d5c18f.html", "https://checkyourfact.com/2020/09/24/fact-check-lakers-lace-collars-honor-ruth-bader-ginsburg/", "https://babylonbee.com/news/nfl-to-adorn-all-uniforms-with-lace-doilies-in-to-honor-rbg", "https://babylonbee.com/about", "https://edition.cnn.com/videos/sports/2020/07/30/los-angeles-lakers-nba-kneel-lebron-james-vpx.nba-tnt", "https://blacklivesmatter.com/about/", "https://twitter.com/Rachel__Nichols/status/1308149983011581953"]}
{"url": "https://facta.news/fuori-contesto/2020/09/29/questo-video-non-mostra-largentina-che-si-ribella-al-nuovo-ordine-mondiale/", "title": "Questo video non mostra l\u2019Argentina che \u00absi ribella al Nuovo Ordine Mondiale\u00bb", "content": ["Il 26 settembre 2020 su Facebook \u00e8 stato pubblicato un video che mostra scene di proteste lungo una strada.", "Nella prima parte del video (fino a 0:43 secondi) le immagini mostrano dei manifestanti mentre tirano pietre contro le forze dell\u2019ordine.", "Nella seconda parte si vedono invece delle persone manifestare utilizzando delle bandiere all\u2019interno di una piazza con al centro un grande obelisco bianco.", "Le immagini sono accompagnate da un commento, scritto da chi ha pubblicato il post su Facebook: \u00abL\u2019Argentina si ribella al Nuovo Ordine Mondiale!!!\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "Il video non mostra una protesta contro il cosiddetto \u00abNuovo Ordine Mondiale\u00bb, una teoria del complotto secondo cui un numero ristretto di persone molto influenti governa segretamente il mondo.", "La prima parte del video \u00e8 stata in realt\u00e0 girata il 18 dicembre 2017 e mostra dei manifestanti mentre lanciano dei sassi contro la polizia a Plaza de los Dos Congresos a Buenos Aires (Argentina) durante una manifestazione contro la riforma delle pensioni voluta dal governo dell\u2019ex presidente conservatore Mauricio Macri, come si pu\u00f2 verificare qui .", "La seconda parte del video, invece, mostra una manifestazione tenutasi il 17 agosto 2020 nella plaza de la Rep\u00fablica a Buenos Aires (Argentina) contro la riforma della giustizia promossa dal governo di Alberto Fernandez e contro il prolungamento della quarantena nel Paese per contrastare la diffusione del nuovo coronavirus, come si pu\u00f2 verificare qui e qui ."], "category": "Fuori Contesto", "publish_date": "2020-09-29", "tags": ["argentina", "buenos aires", "covid-19", "manifestazione", "nuovo ordine mondiale"], "links": ["https://www.facebook.com/Horacio777delavega/videos/vb.691963755/10159069754453756/?type=2&theater", "https://facta.news/?s=nuovo+ordine+mondiale", "https://www.ilpost.it/2017/12/20/argentina-approvata-riforma-pensioni/", "https://www.infobae.com/sociedad/policiales/2018/01/28/imagenes-ineditas-del-ataque-a-pedradas-a-la-policia-en-la-plaza-del-congreso-durante-el-debate-de-la-reforma-previsional/", "https://www.ilpost.it/2019/10/28/elezioni-argentina-alberto-fernandez/", "https://www.infobae.com/politica/2020/08/17/protesta-contra-el-gobierno-nacional-en-distintas-ciudades-del-pais/", "https://larepublica.pe/mundo/2020/08/17/protesta-por-coronavirus-en-argentina-manifestantes-se-movilizan-en-contra-de-la-extension-de-cuarentena-impulsada-por-gobierno-de-alberto-fernandez-video/"]}
{"url": "https://facta.news/notizia-falsa/2020/09/15/no-la-foto-degli-alunni-senza-banchi-e-in-ginocchio-per-terra-non-e-stata-scattata-ad-amatrice/", "title": "No, la foto degli alunni senza banchi e in ginocchio per terra non \u00e8 stata scattata ad Amatrice", "content": ["Il 14 settembre 2020 su Facebook \u00e8 stato pubblicato un post che mostra una fotografia scattata lo stesso giorno, inizio dell\u2019anno scolastico 2020/2021, in cui alcuni alunni sono seduti per terra in ginocchio mentre utilizzano le proprie sedie come se fossero dei banchi, non presenti all\u2019interno dell\u2019aula.", "Il post oggetto della nostra analisi \u2013 sostiene chi ha pubblicato il contenuto su Facebook \u2013 mostrerebbe una scuola \u00abdi Amatrice\u00bb dopo il terremoto che ha colpito il centro Italia a fine agosto 2016 e il presidente della Liguria Giovanni Toti avrebbe utilizzato questa fotografia fuori dal proprio contesto originale \u00abper diffamare il lavoro della ministra Lucia Azzolina\u00bb.", "Ad avvalorare la tesi circa la provenienza dell\u2019immagine, un dettaglio: lo scatto sarebbe associato \u2013 come mostra uno screen presente nel post che stiamo verificando \u2013 ad un articolo pubblicato da La Nuova Padania dal titolo \u201cAmatrice, l\u2019unica scuola d\u2019Italia a non riaprire\u201d.", "La foto \u00e8 reale, ma il riferimento ad Amatrice non c\u2019entra.", "Andiamo con ordine.", "Come abbiamo spiegato in questo nostro articolo , la fotografia che mostra degli alunni di una scuola elementare seduti per terra il primo giorno di scuola \u00e8 stata scattata il 14 settembre 2020 presso l\u2019istituto Mazzini di Genova.", "Sulla vicenda, viste le polemiche nate dopo la pubblicazione di un tweet da parte del presidente della Regione Liguria Giovanni Toti, \u00e8 intervenuto il dirigente scolastico Renzo Ronconi che ha precisato che la foto \u00e8 stata strumentalizzata e che si trattava di \u00abun\u2019attivit\u00e0 didattica\u00bb, momento in cui i bambini \u00abstanno disegnando sereni in libert\u00e0\u00bb.", "Precisiamo, poi, che i genitori degli alunni erano consapevoli dell\u2019assenza dei banchi e che hanno chiesto loro stessi alla scuola di riaprire comunque, \u00abconsapevoli che le maestre hanno le competenze e l\u2019esperienza per gestire al meglio i bambini per due ore, due giorni, anche senza il banco\u00bb.", "Passiamo ora all\u2019articolo presente nell\u2019immagine oggetto della nostra verifica.", "Il 14 settembre 2020 La Nuova Padania ha pubblicato un articolo sulla mancata riapertura delle scuole ad Amatrice, ma non contiene la foto di cui stiamo parlando (e, quindi, quella dei giovani alunni in ginocchio per terra).", "L\u2019articolo originale ( condiviso anche sul profilo Facebook ufficiale del sito) utilizza come immagine la fotografia di un cartello con il prospetto del polo didattico Romolo Capranica realizzato nel 2016 dalla Provincia Autonoma di Trento ad Amatrice dopo il violento terremoto.", "Allora perch\u00e9 nel post oggetto di verifica l\u2019immagine appare correlata all\u2019articolo de La Nuova Padania ?", "Si tratta di un piccolo \u201cdifetto\u201d di Google Images, che in alcuni casi associa una fotografia a numerosi articoli pubblicati dallo stesso sito web, che spesso compaiono sulla stessa pagina perch\u00e9 collegati tematicamente."], "category": "Notizia Falsa", "publish_date": "2020-09-15", "tags": ["amatrice", "banchi", "giovanni toti", "liguria", "lucia azzolina", "scuola", "terremoto"], "links": ["https://www.facebook.com/photo.php?fbid=331888658053520&set=gm.2792070384411165&type=3&theater", "https://www.repubblica.it/cronaca/2016/08/24/news/sisma_del_6_4_nella_notte_vicino_perugia_avvertito_in_tutto_il_centro_italia-146516780/", "https://facta.news/notizia-imprecisa/2020/09/15/la-polemica-di-giovanni-toti-e-la-foto-dei-bambini-in-ginocchio-accanto-alle-sedie-il-primo-giorno-di-scuola/", "https://www.iccastelletto.edu.it/pvw/app/GEME0067/pvw_sito.php?sede_codice=GEME0067&page=2722741", "https://www.ilfattoquotidiano.it/2020/09/15/siamo-stati-noi-a-chiedere-che-la-scuola-riaprisse-anche-senza-i-banchi-i-genitori-di-genova-increduli-per-la-polemica-di-toti/5932037/", "https://www.lanuovapadania.it/cronaca/amatrice-lunica-scuola-ditalia-a-non-riaprire-nomine-in-ritardo-e-il-dirigente-scolastico-rifiuta-incarico/", "https://www.facebook.com/lanuovapadania/posts/187044259467247?__xts__[0]=68.ARBCsSmxVDtUzULd7tYSznLup3hOQv-NWGZ4xnJxJADRvU9mBzNaKMWbPOCNxFvea_HyRqjRRoeATpKUxOMaIFk37p1ayGaMyTWGPm5wHQF4JupGYfmpBH1-LtsS1fwR0McymP0ev0Oc8biWltE4cCkU88PyDPE7JgAea0fJq6WGAbk0CRdoCZnM-MZy8tVqnJQcWkYj3Humc2bTFFA7q0rXBFEFVQ93lVS1ziRKp6-osGV_N0a6RIud4Dn0ourjKmtlFVEQhD7n08ywt5svN-psHKMQc1L7JwlK_q2E2TRqIyu01gRvXs8UB91hWNtylzYJ8SHhKK6KAH1EkpGOFJY", "http://www.protezionecivile.gov.it/media-comunicazione/foto-video/dettaglio-galleria/-/asset_publisher/default/content/primo-giorno-di-scuola-ad-amatrice"]}
{"url": "https://facta.news/notizia-imprecisa/2020/09/15/la-polemica-di-giovanni-toti-e-la-foto-dei-bambini-in-ginocchio-accanto-alle-sedie-il-primo-giorno-di-scuola/", "title": "La polemica di Giovanni Toti e la foto dei bambini in ginocchio accanto alle sedie il primo giorno di scuola", "content": ["Il 14 settembre 2020 il presidente della Regione Liguria Giovanni Toti ha pubblicato un tweet in cui criticava l\u2019operato della ministra dell\u2019Istruzione Lucia Azzolina.", "Il tweet \u00e8 accompagnato da una foto che mostra una classe di bambini che, seduti per terra sulle proprie ginocchia, sembrano utilizzare le sedie al posto dei banchi.", "Si legge: \u00abCara #Azzolina dove sono finiti i banchi che avevate promesso?", "Un\u2019immagine come questa non \u00e8 degna di un Paese civile come l\u2019Italia. #primogiornodiscuola\u00bb.", "Si tratta, per\u00f2, di una foto che manca del proprio contesto originale \u2013 fornito in seguito dal preside della scuola in cui \u00e8 stata scattata \u2013 e che per questo ha finito per veicolare una notizia imprecisa.", "Andiamo con ordine.", "Lo scatto (e la polemica)\u00a0 sono diventati \u2013 nelle ore successive alla pubblicazione del tweet da parte di Giovanni Toti \u2013 particolarmente virali tanto da richiedere l\u2019intervento del dirigente scolastico dell\u2019istituto, il professor Renzo Ronconi.", "La fotografia \u00e8 stata realmente scattata il 14 settembre 2020 all\u2019interno della Scuola primaria Maria Mazzini , complesso che si trova in corso Firenze a Genova e che fa parte dell\u2019 Istituto comprensivo Castelletto .", "Ronconi ne ha per\u00f2 chiarito, con un apposito comunicato , il contesto: pur ammettendo dei \u00abritardi nella consegna degli arredi\u00bb, ha dichiarato che \u00abnel primo giorno di scuola, che \u00e8 stato un giorno di festa\u00bb \u00e8 stato scelto di non utilizzare i banchi dell\u2019anno scolastico precedente.", "Precisando poi che \u00abla foto ritrae bambini che, durante un\u2019attivit\u00e0 didattica, stanno disegnando sereni in libert\u00e0\u00bb.", "\u00abUn\u2019ingenuit\u00e0\u00bb continua il comunicato \u00abda parte dell\u2019insegnante, farla girare, ma sbagliato e grave strumentalizzarla, strumentalizzando, con essa, soprattutto i bambini, in una giornata nella quale avevamo riscontrato solo grande entusiasmo e nessuna criticit\u00e0\u00bb.", "Dunque, stando a quanto riportato dal dirigente scolastico, lo scatto sarebbe stato strumentalizzato e si sarebbe trattato di un\u2019attivit\u00e0 didattica svolta dai bambini in totale tranquillit\u00e0 e senza particolari difficolt\u00e0.", "Abbiamo contattato l\u2019istituto comprensivo Castelletto per sapere se ci fossero precisazioni aggiuntive da fare.", "Aggiorneremo l\u2019articolo con un\u2019eventuale risposta.", "Infine, un\u2019ulteriore conferma relativa al luogo in cui \u00e8 stata scattata la foto proviene dai genitori degli alunni della scuola primaria Mazzini di Genova che, al Fattoquotidiano hanno spiegato di aver chiesto loro all\u2019istituto di riaprire, anche senza i nuovi banchi, \u00absapendo benissimo che i banchi sarebbero arrivati\u00bb successivamente \u00abe perfettamente consapevoli che le maestre hanno le competenze e l\u2019esperienza per gestire al meglio i bambini per due ore, due giorni, anche senza il banco\u00bb."], "category": "Notizia imprecisa", "publish_date": "2020-09-15", "tags": ["covid-19", "giovanni toti", "liguria", "lucia azzolina", "scuola"], "links": ["https://twitter.com/GiovanniToti/status/1305527080453632001?s=20", "http://iccastelletto.edu.it/pvw/app/GEME0067/pvw_sito.php?sede_codice=GEME0067&page=2228064", "https://www.iccastelletto.edu.it/pvw/app/default/pvw_sito.php?sede_codice=GEME0067&page=2227989", "https://www.iccastelletto.edu.it/pvw/app/GEME0067/pvw_sito.php?sede_codice=GEME0067&page=2722741", "https://www.ilfattoquotidiano.it/2020/09/15/siamo-stati-noi-a-chiedere-che-la-scuola-riaprisse-anche-senza-i-banchi-i-genitori-di-genova-increduli-per-la-polemica-di-toti/5932037/"]}
{"url": "https://facta.news/notizia-falsa/2020/10/05/la-notizia-di-una-donna-ferita-in-una-sparatoria-tra-immigrati-a-taranto-e-falsa/", "title": "La notizia di una donna ferita in una sparatoria tra immigrati a Taranto \u00e8 falsa", "content": ["Il 28 settembre 2020 su Facebook \u00e8 stata pubblicata una foto che mostra per strada tre auto delle polizia, uno camion dei vigili del fuoco e un\u2019ambulanza.", "L\u2019immagine \u00e8 accompagnata da questo commento, scritto da chi ha pubblicato il post: \u00abSparatoria: in zona c N.3 Donna Colpita Alla Schiena Da 2 immigrati Adesso La Donna \u00e8 stata ricoverata in ospedale\u00bb.", "Questa \u00e8 una notizia falsa.", "La notizia non trova riscontro in nessuna testata nazionale e locale e in nessun comunicato delle forze di polizia .", "Le forze dell\u2019ordine, contattate da Facta , hanno confermato che si tratta di una notizia falsa e chiarito che la foto riportata nel post oggetto della nostra verifica \u00e8 reale, ma si riferisce ad un intervento verificatosi nei giorni precedenti a Taranto che non aveva nulla a che vedere con fatti di cronaca nera."], "category": "Notizia Falsa", "publish_date": "2020-10-05", "tags": ["immigrati", "sparatoria", "taranto"], "links": ["https://www.facebook.com/TeleGiornale/photos/a.122576409574828/127337985765337/?type=3&theater", "https://questure.poliziadistato.it/Taranto"]}
{"url": "https://facta.news/notizia-falsa/2020/10/06/i-simpson-non-hanno-mai-predetto-la-morte-di-donald-trump-nemmeno-a-causa-della-covid-19/", "title": "I Simpson non hanno mai predetto la morte di Donald Trump (nemmeno a causa della Covid-19)", "content": ["Il 3 ottobre 2020 su Facebook \u00e8 stata pubblicata un\u2019immagine che mostrerebbe un fotogramma tratto da una puntata della serie televisiva animata I Simpson dove si vede il presidente degli Stati Uniti d\u2019America Donald Trump sdraiato all\u2019interno di una bara.", "L\u2019immagine \u00e8 accompagnata, nella parte superiore, da questo testo: \u00abDonald Trump positivo al coronavirus, altra previsione corretta dei Simpson?\u00bb.", "Il riferimento \u00e8 alla notizia resa pubblica il 2 ottobre 2020 e relativa alla positivit\u00e0 del presidente degli Stati Uniti d\u2019America Donald Trump al nuovo coronavirus Sars-Cov-2.", "Il contenuto oggetto della nostra analisi veicola una notizia falsa.", "Come gi\u00e0 ricostruito in un nostro precedente articolo , nel 2017 il sito di fact-checking statunitense Snopes aveva verificato che l\u2019immagine oggetto della nostra analisi non compare in nessun episodio de I Simpson .", "I colleghi di PolitiFact hanno poi spiegato che il finto fotogramma circola in rete da anni ma la sua origine non \u00e8 ancora chiara: potrebbe essere stata pubblicata per la prima volta in un forum online."], "category": "Notizia Falsa", "publish_date": "2020-10-06", "tags": ["#verabot", "covid-19", "donald trump", "i simpson", "nuovo coronavirus", "stati uniti america", "usa"], "links": ["https://www.facebook.com/photo.php?fbid=10223037901285554&set=basw.Abo_cDkJl4avi0FTPV2_zH5hpqnp3AoON59CxM6vQw0uyaJY_gk6qJG-HzGohVJGz2OQJE-uJf3_CRhuSnbCbEj4YvyXhaH02NEjxYj1hMcAHMn5IVKtwt0JhDU0j_eISN8PS9iw3iJGXVnAVDM1qWdh.2654752988081776.1729711333878483.3443208362366128.10223037901285554.2698870143662727.974931609648535.3324993934255363.10224037839759140.10221605864591903&type=1&opaqueCursor=AbpcpQc_ArHKXwGAQcWSz0QX-EadL0WjnHupdpriOiwVKMXUGAF53biDg0AztrN95B_cwEl5USuT4z47wJcRVpMpMiyXd86ileuYMUmMEeVqkIgzD3e4lVUQsYhR0VtCQU6rAzczb5Yy_ngdF1kXh32CVYjk4woTOrlkv1nyao8racfvbvaU7-Yy36MWWoDoxWRp4651M6v0yd0fZKZkGlFfrozFPxeYZvS8opQdLYf9ylwHxC8G44uQX8v92lvnt1tMDGOyRAzmnTH_eyeU5NNxLVRqgegmWSBwuq8opjkAivQp_l4pRaF0K0fqrvly4Tk-Dbgjs0hApXy85BezgYvys6p10BIxrFCQjyy8nHkTGuyNr3ZPfJZRmo2Mpv67sqUVEd8rfC05O-eaGO25Hb6-EU2DN7HmZ9dOpckUduCz8U6eBQcizeJp1oD4P81a5ac42UJvmaEQ6cXLTFPpf9L5Qy83oqtcSV8ubyOPWFDPab1J0l0U8kueHq8DgZHkLRlphtuCy7j4m31J_8L00odHScZwW9qsQAcd0tt1XCmMTjuPehDs6lKB08pp47JZr13LKEl62Jw3z3ClGNQYuA4HEAhTgyZVHX-RnGAdFYV-QxXB8KqJsSDMODLLyTJ-kqYCuFX7iWbymawn8613h_KsEb3XTYUMkBWcbANuRGS-J60r_H64oH4K_tXX_k64nmdElzF8SdDa4plkJ7u-l1TTBQva1tEmFGTapNXyjWE-8w&theater", "https://twitter.com/realDonaldTrump/status/1311892190680014849?ref_src=twsrc%5Etfw%7Ctwcamp%5Etweetembed%7Ctwterm%5E1311892190680014849%7Ctwgr%5Eshare_3&ref_url=https%3A%2F%2Fwww.marketwatch.com%2Fstory%2Ftrumps-positive-for-covid-19-tweet-is-his-most-liked-post-ever-2020-10-02", "https://www.whitehouse.gov/people/donald-j-trump/", "https://www.pagellapolitica.it/bufale/show/889/la-falsa-immagine-de-i-simpson-che-mostra-donald-trump-morto", "https://www.snopes.com/fact-check/simpsons-predict-trumps-death/", "https://www.politifact.com/factchecks/2020/oct/02/facebook-posts/no-simpsons-did-not-feature-trump-coffin/"]}
{"url": "https://facta.news/notizia-falsa/2020/10/06/no-joe-biden-non-ha-indossato-un-auricolare-durante-il-confronto-con-trump/", "title": "No, Joe Biden non ha indossato un auricolare durante il confronto con Trump", "content": ["Il 30 settembre 2020 su Facebook sono state pubblicate diverse foto di Jon Biden \u2013 candidato democratico alle elezioni presidenziali degli Stati Uniti d\u2019America nel 2020 \u2013 scattate durante il primo confronto pubblico con l\u2019attuale presidente americano Donald Trump , avversario e candidato repubblicano .", "Le fotografie sembrano mostrare la presenza di un filo di colore scuro sulla camicia bianca di Biden e un piccolo oggetto nero spuntare dal polsino del candidato democratico.", "Le foto sono accompagnate da questo commento, scritto da chi ha pubblicato il contenuto: \u00abAuricolare wairless aiuta Joe Biden con il copione , nel dibattito live di ieri ha dimostrato la sua vera natura redicolo, debole e incapace il deficente\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "Il presunto filo nero sulla camicia di Biden \u00e8 in realt\u00e0 una piega della camicia stessa.", "Come si vede in questo video del confronto (a partire dal minuto 34:28), la piega della camicia di Biden compare e poi scompare dopo un movimento con il braccio sinistro del candidato democratico.", "Questa immagine , con una maggiore risoluzione, conferma che si tratta di una piega della camicia.", "Passiamo ora all\u2019oggetto nero che si intravede all\u2019interno del polsino della camicia di Biden.", "Il momento immortalato dalla foto oggetto della nostra verifica \u00e8 lo stesso presente in questo video al minuto 3:37.", "I colleghi di Reuters hanno verificato che parte dell\u2019oggetto \u00e8 molto simile alla punta di una penna \u2013 utilizzata dal candidato democratico durante il confronto \u2013 e infilata nell\u2019orologio o nel rosario, che l\u2019ex vice presidente americano indossa sempre al polso \u2013 come tra l\u2019altro dichiarato e mostrato da Biden stesso in un\u2019intervista del 2017 \u2013 in memoria di suo figlio Beau Biden, morto di cancro al cervello nel 2015.", "Inoltre, come si vedono in queste foto ( qui , qui , qui e qui ), non compare nessun auricolare nelle sue orecchie.", "Infine, Kate Bedingfield, vice responsabile della campagna di Biden, ha smentito la notizia che Biden indossasse un auricolare durante il confronto con Trump."], "category": "Notizia Falsa", "publish_date": "2020-10-06", "tags": ["auricolare", "donald trump", "elezioni presidenziali usa", "joe biden", "usa"], "links": ["https://www.facebook.com/permalink.php?story_fbid=3375631772502895&id=100001683169658&__tn__=-R", "https://joebiden.com/", "https://news.sky.com/story/us-presidential-debate-biden-and-trump-clash-on-coronavirus-and-healthcare-12085618", "https://www.whitehouse.gov/people/donald-j-trump/", "https://www.gop.com/", "https://www.facebook.com/joebiden/?__xts__%5B0%5D=68.ARBvz3QQ8R_M7q_KVR8dMdAos0zQA1Bh4g6Blog2OjBjbC5tmaBsAOqZu2jqF5olQMdFaAzVH9LBJVQe0HMS7STzydr-zaiVRiuZZuHz7e1I8oO2rJ_b1x9Ph2TL1nHx3qf-2oXRgIZcPz_Cd1S-UIXCyBh1OMC7Pu238PlxwIf4uqQ0ExY5LRoGUxwgGyEq3kFvLt7QwsvUkIQ7&__xts__%5B1%5D=68.ARAyLD1mio3oma7cs2S1qqRPSiO3lTLd4jba4I5ZAsbaYpQqcoAzPEuxgHQ2TqZANrP7_xVumVOtgREUtxNToBLUQwd89TcqVMrYdcVtNwAPYsy4pTvkcJXLGBgifziCItjcFc3ltPWO9RcNdKUrIlcK8LnoVohOReF_3gY_oFWYI93HPa50G7n6ex2MrYKk0cJYqYJ92gLclXCM&__tn__=K-R&eid=ARAv90nQAm5ZOaCT7qDQ_k6Q5fmdwb7fimzllYwqsnW5fYAGzR5nGo7Ah_-vvdt4QPq7pq9ApIrpGMCZ&fref=mentions", "https://youtu.be/yHFI8TsSKXY?t=2068", "https://twitter.com/KotasQuinn/status/1311289019892858880", "https://www.youtube.com/watch?v=yHFI8TsSKXY&feature=youtu.be&t=219&ab_channel=CNN", "https://www.reuters.com/article/uk-fact-check-false-evidence-of-biden-ea-idUSKBN26L3D0", "https://pictures.reuters.com/archive/USA-ELECTION-DEBATE-RC2Q8J93MWP1.html", "https://pictures.reuters.com/archive/USA-ELECTION-DEBATE-RC2P8J95SIGH.html", "https://youtu.be/72oO7R0CxSo?t=124", "https://www.nytimes.com/2015/05/31/us/politics/joseph-r-biden-iii-vice-presidents-son-beau-dies-at-46.html", "https://pictures.reuters.com/archive/USA-ELECTION-DEBATE-RC2Q8J93MWP1.html", "https://www.gettyimages.it/detail/fotografie-di-cronaca/this-combination-of-pictures-created-on-fotografie-di-cronaca/1228795132?adppopup=true", "https://www.gettyimages.it/detail/fotografie-di-cronaca/this-combination-of-pictures-created-on-fotografie-di-cronaca/1228795263?adppopup=true", "https://www.gettyimages.it/detail/fotografie-di-cronaca/this-combination-of-pictures-created-on-fotografie-di-cronaca/1228795203?adppopup=true", "https://twitter.com/mviser/status/1310986372245843969"]}
{"url": "https://facta.news/notizia-falsa/2020/10/07/no-questo-video-non-mostra-giornalisti-italiani-che-fanno-finti-servizi-in-olanda-per-far-credere-che-la-gente-porta-la-mascherina/", "title": "No, questo video non mostra \u00abgiornalisti italiani che fanno finti servizi in Olanda per far credere che la gente porta la mascherina\u00bb", "content": ["Marted\u00ec 6 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 2 ottobre 2020 su Facebook.", "Il post oggetto della nostra verifica contiene un video che mostra una troupe televisiva mentre riprende alcune persone con la mascherina che camminano su un ponte, servendosi di un microfono direzionale e di un pannello riflettente per migliorare la fotografia.", "Il filmato, della durata complessiva di un minuto e trentasei secondi, \u00e8 commentato da una voce fuoricampo, in italiano, che descrive la scena parlando di una \u00abtroupe di giornalisti italiani che fanno finti servizi in Olanda per far credere che la gente porta la mascherina\u00bb.", "Negli ultimi secondi del video (minuto 01:26) l\u2019inquadratura si sposta mostrando come lontano dalle telecamere altri cittadini che camminano per la citt\u00e0 non indossano la mascherina.", "Il contenuto \u00e8 accompagnato da un ulteriore commento, scritto da chi ha pubblicato su Facebook il post, che recita: \u00abAmsterdam (Olanda) una troupe italiana di \u201cgiornalisti\u201d, attori di regime, si mette le mascherine per girare un servizio da mandare in onda sulle TV italiane e farci credere che nei Paesi Bassi tutti la portino.", "Quando chi li riprende mostra la realt\u00e0, puntando altrove l\u2019obiettivo si vedono persone che circolano a piedi, in bicicletta e tutti senza mascherina.", "GOVERNO DELLA VERGOGNA, ITALIANI SVEGLIAMOCI!!\u00bb.", "Si tratta di una notizia falsa.", "Il contenuto \u00e8 stato originariamente pubblicato su Facebook il 29 settembre 2020 dal profilo personale di un utente, con il commento \u00abla rai in missione per tirar su i consensi ai pentaparassiti\u00bb.", "Il post \u2013 alla data del 7 ottobre 2020 \u2013 ha ottenuto un discreto successo, raggiungendo le 683 condivisioni.", "Segnaliamo inoltre che l\u2019autore ha modificato il commento che era stato originariamente scritto in occasione della pubblicazione del post, che dal 5 ottobre invece recita: \u00abIl gioco \u00e8 bello quando dura poco.", "Vediamo se cos\u00ec ci arrivano anche i meno svegli\u00bb.", "Ad un utente che tra i commenti chiedeva delucidazioni sulla veridicit\u00e0 del video, il 3 ottobre l\u2019autore del video ha risposto: \u00ab\u00e8 solo un video comico.", "Non sono della rai, non ho idea chi siano.", "Con tutti i fake che ci rifila la televisione, prenderli in giro \u00e8 il minimo\u00bb.", "Come ammesso dallo stesso autore, insomma, non esiste alcuna prova che il filmato oggetto della nostra verifica ritragga una \u00abtroupe italiana\u00bb impegnata a confezionare falsi servizi in Olanda, particolare che rende il video uno strumento di disinformazione."], "category": "Notizia Falsa", "publish_date": "2020-10-07", "tags": ["#verabot", "covid-19", "mascherina", "nuovo coronavirus", "olanda", "rai", "sars", "troupe televisiva"], "links": ["https://www.facebook.com/permalink.php?story_fbid=2858605394241691&id=1711756495593259", "https://www.facebook.com/escapelands/posts/10156521860954229"]}
{"url": "https://facta.news/notizia-falsa/2020/10/07/non-e-vero-che-3-bambine-in-germania-sono-decedute-perche-indossavano-una-mascherina-anti-covid/", "title": "Non \u00e8 vero che 3 bambine in Germania sono decedute perch\u00e9 indossavano una mascherina anti-Covid", "content": ["Il 1\u00b0 ottobre 2020 su Facebook \u00e8 stato pubblicato un post in cui viene riportata la notizia secondo cui a Schweinfurt (Germania) una bambina di 6 anni sarebbe prima svenuta a bordo di uno scuolabus e poi deceduta in ospedale dopo aver indossato una mascherina che le copriva naso e bocca.", "Il riferimento \u00e8 ai dispositivi di protezione individuale per contrastare la diffusione della pandemia da Covid-19.", "Nel post oggetto della nostra analisi si sostiene che si tratterebbe del terzo episodio simile nel Paese (\u00abterza bambina morta in Germania a causa della mascherina ! ! !\u00bb).", "Questa notizia non trova riscontro in nessuna testata nazionale e locale ed \u00e8 stata smentita dalle forze di polizia e dall\u2019ospedale della citt\u00e0.", "Si tratta quindi di una notizia frutto di fantasia.", "L\u2019ospedale di Schweinfurt, contattato dai media tedeschi, ha dichiarato di non essere a conoscenza di un caso simile.", "Stessa riposta \u00e8 stata fornita dalla polizia tedesca che tramite i propri profili ufficiali sui social network ha etichettato la notizia come \u00abfalsa\u00bb invitando le persone a non credere a \u00abfake news\u00bb di questo tipo e a non condividerle.", "Le forze dell\u2019ordine hanno inoltre avviato un\u2019indagine per fare luce circa la diffusione della notizia.", "Nel post oggetto della nostra analisi si fa riferimento anche ad altri due casi simili (e, quindi, al decesso di altre due bambine in Germania dopo aver indossato delle mascherine per proteggersi dal nuovo coronavirus).", "Il 6 ottobre 2020 alcuni media tedeschi hanno scritto che, stando a quanto mostrato dai contenuti circolati sul tema sui social network, episodi di cronaca simili si sarebbero verificati nella regione della Frisia orientale e nella citt\u00e0 di Wiesbaden.", "Contattati dall\u2019agenzia di stampa Deutsche Presse-Agentur , gli uffici del pubblico ministero responsabile ad Aurich (Frisia orientale) e a Wiesbaden hanno per\u00f2 comunicato di non essere a conoscenza di episodi simili.", "Infine, gli esperti hanno escluso la possibilit\u00e0 che un bambino sano muoia per l\u2019uso quotidiano di una mascherina.", "Su Facta abbiamo pubblicato diversi articoli legati a casi di disinformazione in cui venivano riportate notizie false sulla pericolosit\u00e0 delle mascherine ( qui e qui , qui )."], "category": "Notizia Falsa", "publish_date": "2020-10-07", "tags": ["#verabot", "covid-19", "germania", "mascherina", "nuovo coronavirus sars-cov-2"], "links": ["https://www.facebook.com/photo.php?fbid=3274705455900343&set=a.330779190292999&type=3&theater", "https://www.br.de/nachrichten/bayern/kind-mit-maske-in-schweinfurt-gestorben-polizei-warnt-vor-falschmeldung,SCA8hkH", "https://www.facebook.com/PolizeiUnterfranken/photos/a.1024028657651136/3440584365995541/?type=3&theater", "https://www.stuttgarter-nachrichten.de/inhalt.schweinfurt-polizei-ermittelt-wegen-falschmeldung-ueber-tod-durch-maskenpflicht.a71844dd-433f-425b-8fc8-c01e8ad022ae.html", "https://www.merkur.de/welt/coronavirus-maskenpflicht-kinder-mundschutz-gefahr-gesundheit-fake-news-experte-zr-90059902.html", "https://www.t-online.de/gesundheit/id_88696008/faktencheck-coronavirus-ist-die-maske-fuer-kinder-gefaehrlich-.html", "https://www.welt.de/wissenschaft/article217116574/Coronavirus-Angebliche-Todesfaelle-Ist-die-Maske-gefaehrlich-fuer-Kinder.html", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/"]}
{"url": "https://facta.news/fuori-contesto/2020/10/07/questa-foto-di-conte-ad-assisi-e-reale-ma-non-e-stata-scattata-durante-la-pandemia-di-covid-19/", "title": "Questa foto di Conte ad Assisi \u00e8 reale, ma non \u00e8 stata scattata durante la pandemia di Covid-19", "content": ["Il 6 ottobre 2020 su Facebook \u00e8 stata pubblicata una foto che mostra il presidente del Consiglio Giuseppe Conte all\u2019interno di una sala piena di gente insieme da un frate.", "Lo scatto \u00e8 accompagnato da questo commento, scritto da chi ha pubblicato il post su Facebook: \u00ab5 OTTOBRE 2020 IL CONTE DRACULA AD ASSISI MA LE MASCHERINE????\u00bb.", "Osservando la fotografia \u00e8 infatti evidente che le persone immortalate non indossano la mascherina, dispositivo di protezione personale per limitare Covid-19 Questa contenuto \u00e8 fuorviante e veicola una notizia falsa.", "La foto oggetto della nostra verifica non \u00e8 stata scattata durante la pandemia di Covid-19.", "L\u2019immagine risale in realt\u00e0 alla visita di Conte ad Assisi il 24 gennaio 2020 per la presentazione de \u201cIl Manifesto di Assisi: Un\u2019economia a misura d\u2019uomo contro la crisi climatica\u201d presso il Sacro Convento di San Francesco, come si pu\u00f2 verificare qui e qui .", "Il nuovo coronavirus \u00e8 stato invece identificato in Cina il 9 gennaio 2020.", "Successivamente, l\u201911 febbraio 2020, l\u2019Organizzazione mondiale della sanit\u00e0 (Oms) ha annunciato che la malattia respiratoria causata dal nuovo coronavirus si chiama Covid-19 e l\u201911 marzo ha dichiarato la pandemia.", "In Italia, i primi due casi confermati di Covid-19 sono stati confermati il 31 gennaio 2020, quindi alcuni giorni dopo la visita di Conte ad Assisi.", "Infine, bisogna specificare che il presidente del Consiglio il 4 ottobre 2020 (e non il 5, come riportato nel post oggetto di verifica) si \u00e8 recato ad Assisi per intervenire alle celebrazioni per la festa di San Francesco Patrono d\u2019Italia presso il Sacro Convento, ma in quell\u2019occasione tutti i presenti, compreso Conte, hanno indossato mascherine, come si pu\u00f2 verificare qui e qui ."], "category": "Fuori Contesto", "publish_date": "2020-10-07", "tags": ["#verabot", "assisi", "covid-19", "giuseppe conte", "nuovo coronavirus sars-cov-2", "san francesco"], "links": ["https://www.facebook.com/photo.php?fbid=10223638721900360&set=basw.AbqP65imes0duJi1KxTJGYPXuaL_earpaK8jAs0ShhuO_oSEwuCY60KNorAVf4LDetMk6A8MyVSLhNjOn9sfgwb3dSJQ-_Nc-LrXO1YIl-geLC3wzxGUX8h92of1J_BkjoAqbdSnDBjCTWKeXOmDC-l_.10158078860548649.3330868856981071.3330869120314378.10158078859978649.3330869143647709.10219636830094777.10158078860088649.10158078860403649.10223638721900360&type=1&opaqueCursor=AbotmIvAjykk2VIzMExbo8qbS7757tocrepq9ccdvBKxc2TqFbv0LY5sE5JTLbOuI9xlyCqeUaFysiSYKdayeO2lqhlxwraMnEBXutnyvolfWudyG1cZ398YKUR4F7twsKJPfN__JBFQNaTGuV3oFK4OC4QCHD0_mNBk5a0Mjujdo9JyWouoe_XCaJG9Zewvy6k_hiGr4pHvMfjGzCqA6TCA7FbFk9h10V-i26QqdJWYzvcOwe9WgXD-wsePD5tyYzN1Ki6IuTmdecjOpkNBKHxNMFP8FS3LCjz8hz7fGxz9OaTV_O1lrRUe4D8YlzWu_UL7vU0HReZtR4zr2V5DZt92vMu931qN6BwjpyFBI4ef_yBFL5d7GX3A5tuRClKNSDuvFGoWNoaoqlDajuvi3v44DJiT_gUqEyI0-UWcByV3z9hHhaKqYdBbi90tbYN7g07VmdsENwuioa9py6YLsKtFkX2GtvOsSKXAwxCJj3Jizvgx_zGwjN1eWkhpc8qDX9jVK1gBGj8U4yFuexC-SX-qbRqywITkmjxBEAXrWbqS6DzW7YeJpmsb0jabgT4mq7kI3yG13xIZLkiGPnyNvKggAmzOAZkIngpSxE59WLcGiuIc2Qzc8-ibiHSz3fBn_hPOomOHAorCped7nFHnGEtLa3yJhh4xGMAZwCe_r_xfxQ&theater", "http://www.governo.it/it/governo/conte-ii/presidente-del-consiglio/giuseppe-conte", "http://www.governo.it/it/media/il-presidente-conte-ad-assisi/13862", "http://www.governo.it/it/articolo/il-presidente-conte-ad-assisi/13843", "https://www.epicentro.iss.it/coronavirus/sars-cov-2", "https://www.ilpost.it/2020/02/11/covid-19-nome-sindrome-nuovo-coronavirus-oms/", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=4209", "https://www.iss.it/covid-19-primo-piano/-/asset_publisher/yX1afjCDBkWH/content/i-primi-due-casi-confermati-in-italia", "http://www.governo.it/it/media/il-presidente-conte-ad-assisi/15326", "https://www.gettyimages.it/detail/fotografie-di-cronaca/italys-prime-minister-giuseppe-conte-arrives-at-fotografie-di-cronaca/1278413967"]}
{"url": "https://facta.news/notizia-falsa/2020/10/05/no-via-giuseppe-garibaldi-a-catania-non-e-stata-sostituita-e-intitolata-a-qual-altro/", "title": "Il Comune di Catania non ha rimosso il nome di Giuseppe Garibaldi dalla via a lui dedicata", "content": ["Il 29 settembre 2020 su Facebook \u00e8 stata pubblicata un\u2019immagine che riporta la notizia secondo cui il Comune di Catania avrebbe tolto il nome della strada intitolata a Giuseppe Garibaldi , tra le figure pi\u00f9 importanti del Risorgimento italiano e centrali nel processo di unificazione d\u2019Italia.", "Il post \u00e8 accompagnato da questo commento, scritto da chi ha condiviso il contenuto su Facebook: \u00abCOSA NE PENSATE\u00bb.", "Questa \u00e8 una notizia falsa.", "Si tratta di una notizia che non trova riscontro in nessuna testata nazionale e locale e in nessun comunicato ufficiale del Comune di Catania .", "Inoltre, contattato dalla redazione di Facta , il Comune ha confermato che si tratta di una \u00abfake news\u00bb.", "Via Giuseppe Garibaldi \u00e8 ancora una delle strade principali della citt\u00e0 e del centro storico di Catania."], "category": "Notizia Falsa", "publish_date": "2020-10-05", "tags": ["catania", "comune di catania", "giuseppe garibaldi"], "links": ["https://www.facebook.com/REGNODINAPOLIDELLEDUESICILIEOFFICIALPAGE/photos/a.460762260632019/4549067161801488/?type=3&theater", "https://www.treccani.it/enciclopedia/giuseppe-garibaldi/", "https://www.comune.catania.it/", "https://www.google.com/maps/place/Via+Giuseppe+Garibaldi,+Catania+CT/@37.5008798,15.0780519,17z/data=!3m1!4b1!4m5!3m4!1s0x1313e3280d1ecc41:0x105f1038ce16005f!8m2!3d37.5008798!4d15.0802406"]}
{"url": "https://facta.news/notizia-imprecisa/2020/10/05/il-dalai-lama-ha-detto-che-leuropa-dovrebbe-far-tornare-i-rifugiati-nei-loro-paesi-dorigine-ma-solo-dopo-averli-accolti-e-formati/", "title": "Il Dalai Lama ha detto che l\u2019Europa dovrebbe far tornare i rifugiati nei loro Paesi d\u2019origine, ma solo dopo averli accolti e formati", "content": ["Venerd\u00ec 2 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 30 settembre 2020 sul social network.", "Il post oggetto della nostra verifica contiene una foto del Dalai Lama , guida spirituale della tradizione buddhista tibetana, e un testo che recita: \u00abDalai Lama: \u201cL\u2019UE deve spedire tutti i migranti nei loro Paesi\u201d\u00bb.", "Si tratta dello screenshot di un articolo, pubblicato il 29 settembre 2020 dal sito web Stop Censura , definito da NewsGuard \u00abun sito anti-immigrazione che pubblica frequentemente informazioni false e fuorvianti\u00bb.", "Secondo l\u2019articolo, \u00abin un\u2019intervista rilasciata alla stampa britannica\u00bb il Dalai Lama avrebbe dichiarato: \u00abL\u2019Europa deve rispedire tutti i rifugiati nei loro paesi d\u2019origine altrimenti rischia di diventare africana o musulmana\u00bb e ancora \u00abl\u2019Europa non pu\u00f2 accogliere tutti, dal momento che appartiene agli europei e ogni popolo ha la propria lingua, cultura e modo di vivere e questo va rispettato\u00bb.", "Si tratta di una notizia vecchia e imprecisa.", "Il riferimento \u00e8 a un\u2019intervista al Dalai Lama pubblicata il 27 giugno 2019 dalla Bbc.", "Nel corso dell\u2019intervista, l\u2019autorit\u00e0 spirituale buddhista ha dichiarato che \u00abi Paesi europei dovrebbero accogliere questi rifugiati e fornirgli educazione e formazione, con lo scopo di far ritornare queste persone nella loro terra con determinate abilit\u00e0\u00bb.", "Secondo il Dalai Lama, dunque, il primo passo dovrebbe essere l\u2019accoglienza dei rifugiati, oltre che un investimento sulla loro formazione propedeutico a farli poi tornare nelle terre natali.", "\u00abUn numero limitato andrebbe bene, ma l\u2019intera Europa diventerebbe un Paese musulmano, un Paese africano \u2013 impossibile\u00bb prosegue il Dalai Lama nell\u2019intervista.", "Quanto al presunto passaggio sull\u2019Europa che \u00abappartiene agli Europei\u00bb, una frase simile \u00e8 stata pronunciata dal Dalai Lama in una conferenza tenuta a Malm\u00f6 (Svezia) nel settembre 2018.", "\u00abL\u2019Europa appartiene agli europei\u00bb aveva detto il monaco tibetano, ma aveva aggiunto che l\u2019Europa \u00e8 \u00abmoralmente responsabile\u00bb del salvataggio delle vite di rifugiati in pericolo.", "\u00abDovrebbe accoglierli, aiutarli ed educarli\u00bb aveva concluso il Dalai Lama, \u00abma con il fine di permettere loro di sviluppare i loro Paesi d\u2019origine\u00bb.", "In base alle frasi riportate nell\u2019intervista, dunque, l\u2019intervento del Dalai Lama sottolineava la necessit\u00e0 dei rifugiati di far ritorno nei loro Paesi d\u2019origine, ma solo dopo essere stati accolti e formati in Europa.", "Vale la pena sottolineare che, sebbene il Dalai Lama sia una guida spirituale e un premio Nobel per la pace (nel 1989), egli \u00e8 anche il leader politico del Tibet indipendente e in quanto tale libero di esprimere una visione politica personale."], "category": "Notizia imprecisa", "publish_date": "2020-10-05", "tags": ["dalai lama", "immigrazione", "unione europea"], "links": ["https://www.facebook.com/photo.php?fbid=10217500984452116&set=basw.AbrH3jFcB6DcVbMgEcUnON8zKYCr-nCwpV9RslRS_jZohBabD47nHNgY-LbbMdXjg3qVpW57zZ4LUCSNleAjrjk6_uHjQR-MqdNhTlHH9AjmJ65rBjhLFa1l33rM87rIde8Ul3lS55B66AGFaP8SniTyejgwsAK3dNnsQttY54BDv_Sc-jXPHSKPDfS3Pa86PK8.1447521962113489.10217500984452116.3645792682120655.180603240237181.2767992736636473.689370028342445.856696054487728.10154682728977616.1762738383937934&type=1&theater", "https://www.treccani.it/enciclopedia/dalai-lama_(Dizionario-di-Storia)/", "https://www.newsguardtech.com/wp-content/uploads/2020/03/StopCensura.info_.pdf", "https://www.bbc.com/news/world-asia-48772175", "https://www.france24.com/en/20180912-dalai-lama-says-europe-belongs-europeans", "https://ricerca.repubblica.it/repubblica/archivio/repubblica/1989/10/06/il-nobel-al-dalai-lama-uno-schiaffo.html", "https://www.ilpost.it/2017/07/06/breve-storia-dei-dalai-lama/"]}
{"url": "https://facta.news/notizia-vecchia/2020/10/06/la-notizia-delluomo-ucciso-a-sprangate-per-aver-difeso-la-moglie-da-uno-stupro-di-gruppo-e-del-2015/", "title": "La notizia dell\u2019uomo ucciso a sprangate per aver difeso la moglie da uno stupro di gruppo \u00e8 del 2015", "content": ["Il 3 settembre 2020 su Facebook \u00e8 stata pubblicata un\u2019immagine composta da quattro foto segnaletiche che mostrano il volto di alcuni uomini.", "Sopra e sotto agli scatti, si legge: \u00abProva a difendere la moglie da uno stupro collettivo.", "Ucciso a sprangate da quattro migranti tunisini.", "Per dire basta a questa folle politica sull\u2019immigrazione: condividi\u00bb.", "Questa \u00e8 una notizia del 2015 ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Il 26 aprile 2015 a Vittoria (Sicilia) un bracciante agricolo di 38 anni di nome Nicu Radicanu \u00e8 stato ucciso con colpi di spranga in testa per aver tentato di difendere la moglie di 53 anni da una violenza sessuale da parte di un gruppo di quattro uomini \u2013 Nizar Brahim (23 anni), Marouane Tebra, (27 anni), Anwari Tebra (23 anni) e Hamdi Boukhobna (24 anni) \u2013 successivamente arrestati.", "All\u2019epoca la notizia era stata riportata da testate nazionali e locali ( qui , qui e qui ).", "Il 25 maggio 2017 la Corte di Appello di Catania ha condannato i responsabili a 20 anni di prigione ciascuno per omicidio e violenza sessuale di gruppo."], "category": "Notizia Vecchia", "publish_date": "2020-10-06", "tags": ["immigrazione", "sicilia", "stupro"], "links": ["https://www.facebook.com/photo.php?fbid=192657792234031&set=basw.AbpXtz1tYRGCUwTLiELQG6FZrKMWsbOZhyB9WPiC1z5k4stdisyzbBdZ7-tWcEooxxNKJVpQY4Zz6ogpr2N4onl8IkvxCEQsdJ_8sROci9nVtOBYQAgL01qeh_bjmTzIf2L9p3_VZ4UEFvA80PY8RF9CF6RKW76Vf-ofrG6tgOe_ncHKxBfsEVWhkH3qvSrFh_0A6djZrRuUIEO_-E0Z5DJ7.3540584332619536.1047650675686100.168100968150035.192657792234031.3283799851642191.10156981268245670.10224223990012575.2654614844642670.754551222018345&type=1&theater", "https://www.tgcom24.mediaset.it/cronaca/sicilia/ucciso-a-sprangate-per-difendere-la-moglie-da-stupro-quattro-arresti-a-ragusa_2108963-201502a.shtml", "https://palermo.repubblica.it/cronaca/2015/05/02/news/ucciso_per_salvare_la_moglie_da_stupro_di_gruppo_quattro_arresti_svolta_nel_delitto_di_ragusa-113347940/", "https://www.rainews.it/dl/rainews/TGR/media/Vittoria-omicidio-e-stupro-arrestati-quattro-tunisini-c731d85c-ba65-49a2-9178-c895ad9cac7b.html", "https://ragusa.gds.it/articoli/cronaca/2017/05/25/violenza-sessuale-e-omicidio-in-4-condannati-a-ragusa-0acb71df-cf94-41d5-b645-dd1c4fbcc6f2/"]}
{"url": "https://facta.news/fuori-contesto/2020/10/12/no-questo-soldato-non-porta-un-asino-sulle-spalle-perche-la-zona-e-minata/", "title": "No, questo soldato non porta un asino sulle spalle perch\u00e9 \u00abla zona \u00e8 minata\u00bb", "content": ["L\u201911 ottobre 2020 su Facebook \u00e8 stata pubblicata una foto in bianco e nero in cui si vede un soldato, in un campo, portare sulle spalle un asinello.", "L\u2019immagine \u00e8 accompagnata da questo testo: \u00abQuesto soldato porta sulle spalle un asino; non lo fa perch\u00e9 ama gli asini, ma perch\u00e9 la zona \u00e8 minata.", "Se l\u2019asino andasse in giro liberamente, salterebbero tutti per aria.", "Tenete buoni e sotto controllo in asini in questo momento \u00e8 vitale\u00bb.", "Il riferimento nell\u2019ultimo frase del messaggio \u00e8 alla pandemia di nuovo coronavirus in atto.", "Questo \u00e8 un contenuto fuorviante, circolato anche in inglese, che veicola una notizia falsa.", "Come hanno ricostruito i siti di fact checking Fake History Hunter e Snopes non \u00e8 vero che il soldato in foto trasporta un asino sulle proprie spalle perch\u00e9, insieme ad altri soldati, si trova in un campo minato.", "La foto \u00e8 stata scattata nel luglio del 1958 in Algeria, durante la guerra d\u2019indipendenza algerina.", "L\u2019immagine mostra in realt\u00e0 un soldato della 13a Semibrigata della Legione Straniera , corpo militare dell\u2019esercito francese, portare sulle spalle un asinello che era stato abbandonato e che stava morendo di fame.", "I soldati francesi avevano avuto piet\u00e0 dell\u2019animale, decidendo di portarlo con loro alla propria base.", "Una ricostruzione riportata anche nel libro The French Foreign Legion , pubblicato nel 1991 dallo storico militare americano Douglas Porch.", "All\u2019epoca la storia e la foto finirono su diversi giornali.", "Il Daily Mirror la pubblic\u00f2 in prima pagina il 19 settembre 1958, come si pu\u00f2 verificare qui .", "All\u2019asinello fu dato il nome di \u201cBambi\u201d e divenne la mascotte ufficiale dell\u2019unit\u00e0 della legione, riporta Foreign Legion Info , sito dedicato alla documentazione sulla storia della legione straniera.", "L\u2019American Society for the Prevention of Cruelty to Animals ( Aspca ) cerc\u00f2 invano di identificare il soldato con l\u2019animale sulle spalle per poterlo ringraziare.", "La Royal Society for the Prevention of Cruelty to Animals ( Rspca ) con sede a Londra invi\u00f2 una lettera alla Legione per ringraziarla di questa \u201cdimostrazione di umanit\u00e0\u201d."], "category": "Fuori Contesto", "publish_date": "2020-10-12", "tags": ["#verabot", "animali", "asino", "covid-19", "nuovo coronavirus", "soldato"], "links": ["https://www.facebook.com/photo.php?fbid=2796693813919867&set=gm.365525234500767&type=3&theater", "https://fakehistoryhunter.wordpress.com/2020/04/04/not-a-donkey-being-carried-across-a-minefield/", "https://www.snopes.com/fact-check/soldier-carrying-donkey/", "https://www.defense.gouv.fr/english/node_64/l-armee-de-terre/le-niveau-divisionnaire/3e-division/13e-demi-brigade-de-legion-etrangere", "https://www.amazon.com/French-Foreign-Legion-Complete-Legendary/dp/161608068X", "https://www.britishnewspaperarchive.co.uk/search/results/1958-01-01/1958-12-31?retrievecountrycounts=false&newspapertitle=daily%2Bmirror&sortorder=dayearly&page=18", "http://foreignlegion.info/history/13dble/", "https://www.aspca.org/", "https://www.rspca.org.uk/", "http://foreignlegion.info/wordpress/wp-content/uploads/events/november/20nov-1958-13dble-bambi.jpg"]}
{"url": "https://facta.news/notizia-falsa/2020/10/13/non-e-vero-che-il-coronavirus-ha-risparmiato-le-celebrita/", "title": "Non \u00e8 vero che il coronavirus ha risparmiato le celebrit\u00e0", "content": ["Marted\u00ec 13 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato l\u201911 ottobre sul social network.", "Il post oggetto della nostra verifica contiene un\u2019immagine con un testo in cui si legge: \u00ab2020 La pandemia pi\u00f9 grossa della storia dell\u2019umanit\u00e0.", "Attori morti: zero.", "Politici morti: zero.", "Cantanti morti: zero.", "Atleti morti: zero.", "Scienziati morti: zero.", "Calciatori morti: zero.", "Cardinali morti: zero.", "Stranieri morti: zero.", "O il virus \u00e8 intelligente o qualcosa non quadra.", "Cosa strana, nel frattempo sono scomparsi tutti i morti per infarto, ictus, leucemia, diabete, overdose, alcolismo, trombosi, embolia polmonare, cancro, infezioni ospedaliere, incidenti stradali, suicidi, omicidi.", "Ma non vi viene da farvi qualche domanda?\u00bb.", "Si tratta di una notizia falsa.", "A partire dall\u201911 gennaio 2020, data del primo decesso confermato per Covid-19 nel mondo, le personalit\u00e0 note decedute a causa della pandemia sono state numerose.", "Tra gli attori scomparsi ricordiamo, tra gli altri: Mark Blum , Hamish Wilson , Jay Benedict , Forrest Compton , Olan Montgomery , Allen Garfield , Bruce Myers , Charles Bukeko e Lucia Bos\u00e8 .", "Tra i politici: Adebayo Osinowo , Imam Suroso, Mariano Quaresmin , Robert Garrf , Joachim Yhombi-Opango , James Gordon , Bob Glanzer , Santiago Lanzuela e Giovanni Rabino .", "Tra i cantanti: Joe Diffie , John Prine , Bill Mack , Bruce Williamson .", "Tra gli atleti: Santiago Llorente , Francisco Garcia , Luciano Federici , Donato Sabia .", "Tra gli scienziati: Donald Kennedy , Thomas Kuntz , Hans Cohen , Dennis Peters .", "Venendo poi alla seconda parte del post oggetto della nostra verifica, non \u00e8 vero che le vittime per cause non legate alla Covid-19 \u00absono scomparse\u00bb.", "I dati relativi al numero di decessi per ogni singola causa in Italia non sono ancora disponibili (Istat sta attualmente elaborando quelli del 2017), ma stando al report pubblicato il 4 giugno 2020 dall\u2019Istituto nazionale di statistica, nei primi quattro mesi del 2020 i decessi totali in Italia sono stati circa 255mila, di questi quasi 28mila dovuti alla Covid-19."], "category": "Notizia Falsa", "publish_date": "2020-10-13", "tags": ["#verabot", "celebrit\u00e0", "coronavirus", "coronavirus sars-cov-2", "covid-19", "decessi", "rolling review"], "links": ["https://www.facebook.com/RadioGregvblog/photos/a.609026559468070/1227207380983315/", "https://www.theguardian.com/world/2020/jan/11/china-mystery-illness-outbreak-causes-first-death", "https://www.repubblica.it/spettacoli/cinema/2020/03/26/news/coronavirus_morto_mark_blum_recito_anche_in_mr_crocodile_dundee_-252414548/", "https://www.heraldscotland.com/opinion/18412592.obituary-hamish-wilson-pioneering-radio-drama-producer-gifted-character-actor/", "https://www.ilmessaggero.it/spettacoli/cinema/coronavirus_jay_benedict_morto_alien_ultime_notizie_6_aprile_2020-5156163.html", "https://deadline.com/2020/04/forrest-compton-dies-of-covid-19-the-edge-of-night-gomer-pyle-actor-was-94-1202901116/", "https://www.dealfuneraldirectors.com/obituary/Timothy-Montgomery", "https://www.nytimes.com/2020/04/10/obituaries/allen-garfield-dead-coronavirus.html", "https://torino.repubblica.it/cronaca/2020/04/18/news/morto_di_coronavirus_l_attore_myers_per_sette_anni_allo_stabile_di_torino-254357813/", "https://www.bbc.com/news/world-africa-53479365", "https://www.corriere.it/spettacoli/20_marzo_23/morta-lucia-bose-l-attrice-aveva-compiuto-poco-89-anni-1e286d62-6d09-11ea-ba71-0c6303b9bf2d_preview.shtml?reason=unauthenticated&cat=1&cid=Za_DdZrC&pids=FR&credits=1&origin=https%3A%2F%2Fwww.corriere.it%2Fspettacoli%2F20_marzo_23%2Fmorta-lucia-bose-l-attrice-aveva-compiuto-poco-89-anni-1e286d62-6d09-11ea-ba71-0c6303b9bf2d.shtml", "https://www.bbc.com/pidgin/53058052", "https://www.cnnindonesia.com/nasional/20200328143526-20-487814/jejak-imam-suroso-sebelum-meninggal-karena-diduga-corona", "https://www.ilgiornaledivicenza.it/territori/vicenza/coronavirus-morto-l-ex-sindaco-marino-quaresimin-1.8001028", "https://kutv.com/news/local/utah-business-tycoon-bob-garff-passed-away-due-to-coronavirus-complications", "https://www.jeuneafrique.com/918555/politique/lex-president-congolais-jacques-joachim-yhombi-opango-decede-des-suites-du-coronavirus/", "https://www.bbc.com/news/uk-scotland-scotland-politics-52139848", "https://apnews.com/article/149d01fc15cdf1143cc36b5ecbaf73d0", "https://www.lavanguardia.com/politica/20200416/48564011185/santiago-lanzuela-coronavirus.html", "https://www.lavocediasti.it/2020/03/13/leggi-notizia/argomenti/cronaca-18/articolo/rabino.html", "https://music.fanpage.it/morto-joe-diffie-il-cantante-country-era-positivo-al-coronavirus/", "https://www.rollingstone.it/musica/interviste-musica/gli-ultimi-giorni-di-john-prine/512146/", "https://www.nytimes.com/2020/08/11/obituaries/bill-mack-dead-coronavirus.html", "https://tg24.sky.it/spettacolo/musica/2020/09/07/bruce-williamson-morto", "https://www.elespanol.com/deportes/otros-deportes/20200327/muere-santiago-llorente-victima-coronavirus/477952828_0.html", "https://www.goal.com/it/notizie/coronavirus-francisco-garcia-muore-a-21-anni-era-malato-di/thetd28xivyg1ml5hhlhp5v89", "https://iltirreno.gelocal.it/massa/cronaca/2020/03/20/news/coronavirus-l-addio-a-luciano-federici-ex-azzurro-1.38616282", "http://www.fidal.it/content/Atletica-in-lutto-%C3%A8-morto-Donato-Sabia/126885", "https://www.nytimes.com/2020/04/23/us/donald-kennedy-who-led-stanford-in-1980s-dies-at-88.html", "https://www.bostonglobe.com/2020/04/26/metro/bus-renowned-bat-researcher-thomas-kunz-dies-81-covid-19/", "https://www.volkskrant.nl/mensen/rivm-directeur-die-de-strijd-tegen-aids-begon~b67f7a57/?referrer=https%3A%2F%2Fwww.google.com%2F", "https://www.chem.indiana.edu/2020/04/in-memory-of-prof-dennis-g-peters-1937-2020/", "http://dati.istat.it/Index.aspx?QueryId=26428", "https://www.istat.it/it/files/2020/07/Report_ISS_Istat_Cause-di-morte-Covid.pdf", "https://www.epicentro.iss.it/coronavirus/pdf/Rapp_Istat_Iss_3Giugno.pdf#page=8"]}
{"url": "https://facta.news/fuori-contesto/2020/10/13/questa-foto-e-stata-scattata-a-lampedusa-ma-nel-2011/", "title": "Questa foto \u00e8 stata scattata a Lampedusa, ma nel 2011", "content": ["L\u20198 ottobre 2020 su Facebook \u00e8 stata pubblicata una foto che mostra una folla ordinata sulla banchina di un porto.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abBuongiorno da Lampedusa.", "L\u2019invasione continua!\u00bb.", "Il riferimento \u00e8 alle notizie di cronaca circa i continui sbarchi di migranti sull\u2019isola di Lampedusa (Sicilia) tra settembre e inizio ottobre .", "Questo contenuto \u00e8 fuorviante e veicola una notizia falsa.", "Come ricostruito in un precedente articolo , la foto oggetto della nostra verifica non \u00e8 stata scattata a Lampedusa l\u20198 ottobre 2020.", "L\u2019immagine mostra infatti una scena verificatesi il 26 marzo 2011 sull\u2019isola siciliana: circa mille migranti in fila sulla banchina in attesa di ritirare il cestino con del cibo."], "category": "Fuori Contesto", "publish_date": "2020-10-13", "tags": ["immigrazione", "lampedusa", "migranti", "sicilia"], "links": ["https://www.facebook.com/photo.php?fbid=2011609248974733&set=a.209350549200621&type=3&theater", "https://www.open.online/2020/09/21/migranti-record-sbarchi-lampedusa/", "https://www.lastampa.it/cronaca/2020/10/10/news/boom-di-sbarchi-a-lampedusa-433-migranti-trasferiti-nell-hotspot-di-imbriacola-1.39404103", "https://facta.news/notizia-vecchia/2020/08/25/questa-foto-di-una-folla-di-migranti-a-lampedusa-non-centra-con-la-covid-19-e-stata-scattata-nel-2011/", "https://www.meltingpot.org/Lampedusa-Sabato-26-marzo-Report-multimediale-del-secondo.html#.X4Ww6ZMzZQK"]}
{"url": "https://facta.news/fuori-contesto/2020/10/14/la-bambina-di-questo-video-soffre-di-una-grave-malattia-ma-la-covid-19-non-centra/", "title": "La bambina di questo video soffre di una grave malattia, ma la Covid-19 non c\u2019entra", "content": ["Il 2 ottobre 2020 su Facebook \u00e8 stato pubblicato un video che mostra una bambina di circa un anno portare un respiratore di colore giallo e marrone in viso.", "L\u2019immagine \u00e8 accompagnata da questo testo, scritto da chi ha pubblicato il video: \u00abMi ha spezzato l\u2019anima vedere questa bambina con Covid-19, per favore non abbassiamo la guardia e preghiamo\u00bb.", "Il riferimento \u00e8 alla pandemia oggi in atto e provocata dal virus Sars-Cov-2.", "Questo contenuto \u00e8 fuorviante e veicola una notizia falsa.", "Le immagini oggetto della nostra verifica non mostrano infatti una bambina affetta dalla Covid-19.", "Il video \u00e8 stato originariamente pubblicato il 14 giugno 2020 dalla pagina Facebook Amesofiahelena creata per raccontare la storia di Sofia Helena, una bambina nata il 26 luglio 2019 in Brasile a cui \u00e8 stata diagnosticata l\u2019 atrofia muscolare spinale .", "L\u2019intento della pagina Facebook \u00e8 quello di raccogliere fondi per accedere ad un trattamento che utilizza un costoso farmaco ."], "category": "Fuori Contesto", "publish_date": "2020-10-14", "tags": ["bambini", "covid-19", "nuovo coronavirus", "sars-cov-2"], "links": ["https://www.facebook.com/FigliedelRe.JesusWomen/videos/645649816136255/", "https://www.facebook.com/100712951625521/videos/598042047754766/?__so__=channel_tab&__rv__=all_videos_card", "https://www.facebook.com/pg/amesofiahelena/about/?ref=page_internal", "http://agenciaal.alesc.sc.gov.br/index.php/gabinetes_single/ame-sofia-sensibilizado-com-a-menina-de-saudades-fabiano-da-luz-busca-soluc", "https://www.nhs.uk/conditions/spinal-muscular-atrophy-sma/", "https://tribunadointerior.com.br/campo-mourao/sofia-alcanca-r-5-milhoes-com-campanhas", "https://www.reuters.com/article/us-novartis-genetherapy-idUSKCN1SU1ZP"]}
{"url": "https://facta.news/notizia-falsa/2020/10/12/la-falsa-notizia-della-morte-dello-scrittore-americano-don-delillo/", "title": "La falsa notizia della morte dello scrittore americano Don DeLillo", "content": ["Luned\u00ec 12 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato lo stesso giorno sul social network (e successivamente modificato).", "Il post oggetto della nostra verifica contiene una foto dello scrittore americano Don DeLillo \u2013 autore di Rumore Bianco , Underworld e Cosmopolis tra i suoi romanzi pi\u00f9 noti \u2013 e un testo che recita: \u00ab\u201cPerch\u00e9 alla fine, tutto \u00e8 collegato, o sembra solo che lo sia, o sembra che lo sia solo perch\u00e9 lo \u00e8.\u201d", "Purtroppo, abbiamo appena appreso della morte di Don DeLillo, uno dei pi\u00f9 grandi scrittori contemporanei\u00bb.", "Si tratta di una notizia che non trova riscontro in nessuna testata nazionale e locale.", "Si tratta quindi di una notizia frutto di fantasia.", "L\u2019informazione riguardante la presunta scomparsa di DeLillo \u00e8 stata pubblicata originariamente su Twitter il 12 ottobre 2020 dal falso account @ScribnerNews, che impersona la casa editrice Scribner, proprietaria dei diritti di pubblicazione per gli Stati Uniti delle opere di DeLillo.", "L\u2019account ufficiale e verificato della casa editrice \u00e8 infatti @ScribnerBooks e non contiene alcun riferimento alla notizia.", "Nel tweet, ora cancellato insieme all\u2019intero account, si leggeva: \u00abUrgente.", "Scribner annuncia l\u2019improvvisa scomparsa del pi\u00f9 grande autore Don DeLillo\u00bb.", "La notizia della presunta morte di DeLillo \u00e8 stata per qualche minuto riportata anche sulla pagina italiana di Wikipedia dedicata all\u2019autore.", "L\u2019account Twitter della casa editrice Einaudi, che pubblica Don DeLillo in Italia, ha attribuito l\u2019operazione di disinformazione a Tommaso Debenedetti, ex giornalista finito al centro delle cronache internazionali per alcune interviste inventate (qui gli articoli di Guardian e Washington Post ) e bufale diffuse attraverso Facebook (come quella della morte del regista greco-francese Costas Gravas, qui raccontata da Repubblica ).", "L\u2019ipotesi di una regia di Debenedetti dietro la falsa notizia della morte di Don DeLillo sembra confermata dal giornalista del New Republic Alex Shepard, che il 12 ottobre ha pubblicato lo screenshot di un tweet, scritto dall\u2019account Twitter @ScribnerNews, in cui si legge \u00abQuesto account \u00e8 una bufala del giornalista italiano Tommasso De Benedetti\u00bb.", "La redazione di Facta ha contattato l\u2019ufficio stampa di Scribner per ottenere una smentita ufficiale della notizia ed \u00e8 in attesa di risposta."], "category": "Notizia Falsa", "publish_date": "2020-10-12", "tags": ["don delillo", "scribner", "twitter"], "links": ["https://ibb.co/WFy3CFz", "https://www.treccani.it/enciclopedia/don-delillo/", "https://www.simonandschuster.com/authors/Don-DeLillo/1098974", "https://twitter.com/ScribnerBooks/", "https://twitter.com/ScribnerNews/status/1315625770769940480", "https://twitter.com/Einaudieditore/status/1315636343574343681", "https://www.theguardian.com/technology/2012/mar/30/twitter-hoaxer-tommaso-de-benedetti", "https://www.washingtonpost.com/news/the-intersect/wp/2016/06/29/meet-the-internets-greatest-liar-whose-twitter-death-hoaxes-have-fooled-millions/", "https://www.repubblica.it/tecnologia/social-network/2018/08/30/news/chi_e_tommaso_debenedetti_il_giornalista_che_inganna_media_e_politici-205266383/", "https://twitter.com/alex_shephard/status/1315638044758859776/photo/1"]}
{"url": "https://facta.news/notizia-falsa/2020/10/13/no-ferrero-non-sta-per-lanciare-sul-mercato-la-nutella-fondente/", "title": "No, Ferrero non sta per lanciare sul mercato la \u00abNutella fondente\u00bb", "content": ["Luned\u00ec 12 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato l\u201911 ottobre sul social network.", "Il post oggetto della nostra verifica contiene la foto di un barattolo di Nutella con il tappo marrone (anzich\u00e9 bianco) e la scritta \u00ab+cocoa\u00bb sull\u2019etichetta, accompagnata da un testo \u2013 scritto dall\u2019autore del post \u2013 che recita: \u00abSta per arrivare lei, la Nutella fondente!", "Addio mondo\u00bb.", "Si tratta di una notizia falsa.", "Per verificare la notizia del possibile lancio di una Nutella al cioccolato fondente abbiamo contattato direttamente l\u2019ufficio stampa di Ferrero, l\u2019azienda che dal 1964 produce la crema al gusto gianduia.", "\u00abNutella +Cocoa \u00e8 un prodotto Ferrero, commercializzato esclusivamente in UK, acquistabile per esempio in TESCO, e rappresenta una nuova variante di gusto con un aroma pi\u00f9 intenso e il doppio di cacao\u00bb fanno sapere dall\u2019azienda, \u00abDefinirla \u201cfondente\u201d non \u00e8 per\u00f2 corretto\u00bb.", "Effettivamente, il sito web della catena di supermercati Tesco permette di ordinare il prodotto e nella scheda relativa agli ingredienti troviamo la classica ricetta, composta da zucchero, olio di palma, latte scremato in polvere, nocciole ed emulsionanti, ma con una quantit\u00e0 di cacao magro pari al 15 per cento (invece del 7,4 per cento presente nella Nutella commercializzata in Italia).", "La ricetta non contiene alcuna traccia di cioccolato fondente, che per essere definito tale deve contenere almeno il 45 per cento di pasta di cacao.", "Secondo quanto fa sapere Ferrero, il lancio della Nutella +cocoa non \u00e8 al momento pianificato in altri mercati e la nuova ricetta potrebbe arrivare in Italia solo dopo la valutazione del test condotto nel Regno Unito."], "category": "Notizia Falsa", "publish_date": "2020-10-13", "tags": ["cacao", "cioccolato fondente", "ferrero", "nocciole", "nutella", "nutella fondente"], "links": ["https://www.facebook.com/ilvomitorio/photos/a.689503617899666/1516269508556402/?type=3&theater", "https://www.tesco.com/groceries/en-GB/products/307153359", "https://www.ferrero.it/NUTELLA#:~:text=Zucchero%2C%20olio%20di%20palma%2C%20nocciole,lecitine%20(soia)%2C%20vanillina.", "https://www.solagrifood.com/blog/cioccolato-fondente-al-latte-bianco.-differenze-non-solo-di-gusto#:~:text=Per%20essere%20definito%20fondente%20un,all'umore%20e%20alla%20salute."]}
{"url": "https://facta.news/notizia-falsa/2020/10/13/lex-deputato-chaouki-non-ha-proposto-di-impiegare-i-profughi-per-vigilare-sui-quartieri-delle-nostre-citta/", "title": "L\u2019ex deputato Chaouki non ha proposto di \u00abimpiegare i profughi per vigilare sui quartieri delle nostre citt\u00e0\u00bb", "content": ["Il 9 ottobre 2020 su Facebook \u00e8 stata pubblicata un\u2019immagine che mostra una foto di Khalid Chaouki , ex parlamentare esponente del Partito democratico, e da una sua presunta dichiarazione.", "Chaouki avrebbe detto: \u00abPotremmo impiegare i profughi per vigilare sui quartieri delle nostre citta\u2019!", "In mancanza delle forze dell\u2019ordine sarebbero loro a tutelare la sicurezza dei cittadini\u00bb.", "Si tratta di una notizia falsa.", "Si tratta di una dichiarazione che circola in rete dal 2017 e che non trova riscontro in nessuna testata nazionale e locale n\u00e9 in nessuno degli account social ufficiali di Chaouki ( qui , qui e qui ).", "Inoltre, sentito dalla redazione di Facta , l\u2019ex deputato ha confermato che la notizia \u00e8 falsa."], "category": "Notizia Falsa", "publish_date": "2020-10-13", "tags": ["immigrazione", "khalid chaouki", "profughi"], "links": ["https://www.facebook.com/giuse.ritto/posts/3647126325404655", "https://www.camera.it/leg17/29?shadow_deputato=306292&idpersona=306292&idLegislatura=17", "https://www.bufale.net/bufala-chaouki-potremmo-impiegare-profughi-vigilare-sui-quartieri-delle-nostre-citta/", "https://www.facebook.com/KhalidChaouki2020/?__tn__=kCH-R&eid=ARAfc78Zm9DI00ksRzsrCRTkrD9Md6lbXmBuR-3pEy_nSQp7bt3AuQ2XALwuVPE_Hvq2st5bOTM4nvxs&hc_ref=ARRizDGsknzTPNb94MxWHDg3a77I2E3j3rzd-SpJ1xz768FezFAbfZLob2Lnx5-1pf4&fref=nf&__xts__[0]=68.ARDBKbpqdoUERh7kFm3XxCoDFwv8BBfw3QiH-XoSV1fFcI4vFd2vqHznJ4LGNMshanPcMPYdUKtMY1vNvMsPpg4CkdbLu05N7zOJkxwDSLqg8Ih-9fieqSQAuiNlb7CAxsLKSKmRJKoSx864EGtqUR_z4n01-M-na1iKGTZodyKcxdxPUG-9-sSJyYXNCCCriYE_6OJFmGzVRcE15ezpdLV4xhIdzTA76PxsMrVxTLB4caAqi9kt5Nk2LZyf64YM5XLnsGGyTO0M5AKc_1REoa6JCzshATVKbVOqRWvxRbHfA-y4wkAGScEPYCOM1bVEMvTI87kzhlldIt_fE9-Lxcc", "https://twitter.com/khalidchaouki3", "https://www.instagram.com/khalid_chaouki2020/"]}
{"url": "https://facta.news/notizia-vera/2020/10/07/un-peschereccio-tunisino-ha-realmente-speronato-una-motovedetta-italiana-al-largo-di-lampedusa/", "title": "Un peschereccio tunisino ha realmente speronato una motovedetta italiana al largo di Lampedusa", "content": ["Mercoled\u00ec 7 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 30 settembre 2020 da Stop Censura \u2013 sito definito da NewsGuard \u00abanti-immigrazione\u00bb e \u00abche pubblica frequentemente informazioni false e fuorvianti\u00bb \u2013 dal titolo: \u00abPeschereccio tunisino sperona motovedetta italiana: GdF spara 400 colpi\u00bb.", "Nell\u2019articolo si parla \u2013 senza precisare quando il fatto si sarebbe verificato \u2013 di un peschereccio tunisino che non si sarebbe fermato all\u2019alt della Guardia di Finanza, forzando il blocco e speronando una motovedetta nel tentativo di scappare.", "Sempre secondo la ricostruzione di Stop Censura , il peschereccio sarebbe stato infine fermato, dopo un inseguimento in acque internazionali e l\u2019esplosione di \u00abdiversi colpi\u00bb.", "Si tratta di una notizia vera.", "Come ha ricostruito un articolo di Agi pubblicato nel pomeriggio del 30 settembre 2020 (ma la notizia \u00e8 stata riportata anche da Ansa , Repubblica e Corriere della Sera ), la vicenda \u00e8 avvenuta lo stesso giorno al largo di Lampedusa e ha coinvolto il peschereccio tunisino Mohanel Anmed e una motovedetta del reparto operativo aeronavale della Guardia di finanza di Vibo Valentia.", "Il peschereccio, sorpreso a pescare a 9 miglia dalle coste di Lampedusa, anzich\u00e9 nelle acque internazionali poste a 12 miglia marittime \u2013 e, dunque, illegalmente in acque italiane, secondo quanto disposto dall\u2019articolo 7 del decreto legislativo numero 4, varato il 9 gennaio 2012 \u2013 non ha rispettato l\u2019alt delle autorit\u00e0 italiane e ha tentato una rocambolesca fuga in acque internazionali.", "Dopo uno speronamento ai danni del mezzo italiano e diversi colpi di arma da fuoco esplosi dalla Guardia di Finanza (400 in tutto, secondo Agenzia Nova , che ha pubblicato un video dell\u2019accaduto), il comandante del motopesca \u00e8 stato arrestato.", "I reati contestati sono quelli di resistenza e violenza contro nave da guerra e rifiuto di obbedire a nave da guerra."], "category": "Notizia Vera", "publish_date": "2020-10-07", "tags": ["acque internazionali", "guardia di finanza", "lampedusa", "peschereccio tunisino", "tunisia"], "links": ["https://donotlink.it/vK9rq4", "https://www.newsguardtech.com/wp-content/uploads/2020/03/StopCensura.info_.pdf", "https://www.agi.it/cronaca/news/2020-09-30/peschereccio-tunisino-sperona-motovedetta-video-9808388/", "https://www.ansa.it/sito/notizie/topnews/2020/09/30/peschereccio-tunisino-sperona-motovedetta-italiana_01dab178-8b63-48e2-a5da-90458a0f5a61.html", "https://palermo.repubblica.it/cronaca/2020/09/30/news/lampedusa_il_peschereccio_tunisino_non_si_ferma_all_al_la_guardia_di_finanza_spara_e_lo_abborda-268975503/", "https://video.corriere.it/cronaca/lampedusa-guardia-finanza-apre-fuoco-contro-peschereccio-tunisino-video/00ae6608-02f8-11eb-a582-994e7abe3a15", "https://www.gazzettaufficiale.it/eli/id/1974/08/21/074U0359/sg", "https://www.gazzettaufficiale.it/eli/id/2012/02/01/012G0012/sg", "https://twitter.com/agenzia_nova/status/1311261583591575552", "https://agrigento.gds.it/articoli/cronaca/2020/10/02/motovedetta-speronata-a-lampedusa-divieto-di-dimora-per-il-comandante-del-peschereccio-f27d19cf-7aa8-468c-9da9-f787877ebd6d/"]}
{"url": "https://facta.news/notizia-vecchia/2020/10/14/la-notizia-della-scomparsa-di-marco-luccarelli-e-del-2019-e-il-ragazzino-e-stato-poi-ritrovato/", "title": "La notizia della scomparsa di Marco Luccarelli \u00e8 del 2019 e il ragazzino \u00e8 stato poi ritrovato", "content": ["Il 7 ottobre 2020 il sito Inedito.net ha pubblicato un articolo dal titolo \u00abMarco ha solo 15 anni, \u00e8 scomparso da oltre quattro giorni.", "La sorella: \u201ccondividete questo appello, grazie a chi mi aiuta\u201d\u00bb.", "Nel testo si legge che \u00abda mercoled\u00ec scorso\u00bb non si avrebbero pi\u00f9 notizie \u00abdi Marco Luccarelli, quindicenne originario di Frosinone\u00bb.", "Questa \u00e8 una notizia del 2019 ma \u00e8 stata ripubblicata senza un chiaro riferimento temporale che permetta al lettore di capire quando il fatto si \u00e8 realmente verificato.", "Inoltre, il ragazzo menzionato nell\u2019articolo oggetto della nostra analisi \u00e8 stato ritrovato venti giorni dopo la sua scomparsa.", "Come riportato ( qui , qui e qui ) da diversi media all\u2019epoca, un ragazzo di 15 anni di nome Marco Luccarelli, figlio di genitori separati, il 4 settembre 2019 era scappato da una casa famiglia di Napoli.", "Venti giorni dopo, il 24 settembre 2019, il ragazzino era poi ritornato ( qui e qui ) a casa del nonno."], "category": "Notizia Vecchia", "publish_date": "2020-10-14", "tags": ["marco luccarelli"], "links": ["https://archive.is/8Afel", "https://www.frosinonetoday.it/cronaca/Frosinone-Marco-luccarelli-scomparso-ricerche-napoli.html", "https://roma.fanpage.it/frosinone-marco-luccarelli-scomparso-a-15-anni-lappello-dei-genitori-aiutateci-a-ritrovarlo/", "https://www.ilmattino.it/napoli/cronaca/marco_15anni_scomparso_da_caivano-4733916.html", "https://roma.fanpage.it/ritrovato-marco-luccarelli-il-15enne-scomparso-da-venti-giorni-portato-in-unaltra-casa-famiglia/", "https://www.frosinonetoday.it/cronaca/ritrovato-marco-luccarelli-15-anni-frosinone.html"]}
{"url": "https://facta.news/fuori-contesto/2020/10/21/non-e-vero-che-i-ricoveri-ospedalieri-vengono-tutti-registrati-come-malati-covid-per-accedere-a-rimborsi-economici/", "title": "Non \u00e8 vero che i \u00abricoveri ospedalieri\u00bb vengono \u00abtutti registrati\u00bb come malati Covid per accedere a rimborsi economici", "content": ["Mercoled\u00ec 21 ottobre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 17 ottobre sul social network.", "Il post oggetto della nostra verifica contiene un\u2019immagine che riporta un testo.", "Si legge: \u00abTabella rimborsi per i ricoveri ospedalieri per Covid.", "900 euro al giorno per 10 giorni in terapia intensiva.", "538 euro al giorno per 12 giorni in terapia sub intensiva.", "250 euro al giorno per ricoveri ordinari della durata di 14 giorni.", "Adesso vi \u00e8 chiaro perch\u00e9 sono stati tutti registrati come Covid\u00bb.", "Si tratta di un contenuto fuorviante che veicola una notizia falsa.Gli ospedali pubblici italiani non ricevono infatti alcun rimborso dallo Stato basato sul numero di pazienti Covid-19 ricoverati.", "Le cifre citate nel post oggetto della nostra verifica fanno invece riferimento al rimborso concesso alle cliniche private della Sardegna \u2013 Mater Olbia, Policlinico sassarese e la clinica Citt\u00e0 di Quartu \u2013 che in base a un provvedimento approvato dalla giunta regionale sarda risalente allo mese di marzo 2020, vengono utilizzate per far fronte all\u2019emergenza sanitaria e offrire un supporto agli ospedali pubblici.", "Per servirsi delle cliniche \u2013 in tutto 35 posti in terapia intensiva, 14 posti in terapia sub intensiva, 16 posti per malattie infettive e circa 100 posti letto per ricoveri ordinari \u2013 la Regione Sardegna ha stabilito una diaria che ammonta a 900 euro al giorno per 10 giorni in terapia intensiva, 538 euro al giorno per 12 giorni in terapia sub intensiva e 250 euro al giorno per ricoveri ordinari della durata di 14 giorni.", "Proprio come riportato nel post oggetto della nostra verifica, insomma, che per\u00f2 parlava erroneamente di generiche \u00abtariffe\u00bb riferite al ricovero negli ospedali pubblici di pazienti affetti da Covid-19.", "Il provvedimento aveva carattere temporaneo e si era reso necessario durante la Fase 1 dell\u2019emergenza sanitaria, in seguito alla saturazione dei circa 40 posti in terapia intensiva a disposizione dei tre Covid Hospital pubblici presenti sull\u2019isola (il Santissima Trinit\u00e0 di Cagliari, il San Pietro di Sassari e il San Francesco di Nuoro).", "L\u2019attivazione dei posti letto privati nelle cliniche Mater Olbia e Policlinico sassarese \u00e8 stata tuttavia rinnovata il 20 ottobre 2020, per far fronte alla seconda ondata di contagi da Covid-19."], "category": "Fuori Contesto", "publish_date": "2020-10-21", "tags": ["#verabot", "coronavirus sars-cov-2", "covid-19", "rimborsi", "sardegna", "sars-cov-2"], "links": ["https://www.facebook.com/photo.php?fbid=2936158129941055&set=a.1544236925799856&type=3&theater", "https://www.sardiniapost.it/wp-content/uploads/2020/04/mater-olbia-ospedale-covid.pdf", "https://www.consregsardegna.it/xvilegislatura/interrogazioni/390", "https://www.lanuovasardegna.it/regione/2020/03/29/news/i-rimborsi-da-250-a-900-euro-al-giorno-1.38655493", "https://www.sardiniapost.it/cronaca/covid-pieni-gli-ospedali-della-sardegna-nieddu-non-ci-sono-problemi-di-posti/", "https://www.cagliaripad.it/501418/mater-olbia-policlinico-sassarese-sono-di-nuovo-covid-hospital/"]}
{"url": "https://facta.news/fuori-contesto/2020/10/14/no-questa-foto-non-mostra-spose-bambine-in-iraq/", "title": "No, questa foto non mostra spose bambine in Iraq", "content": ["Il 7 ottobre 2020 su Facebook \u00e8 stata pubblicata una foto che mostra tre bambine vestite di bianco.", "L\u2019immagine \u00e8 accompagnata da un lungo commento, a firma Lorenzo Capellini Mion, in cui si denuncia tra l\u2019altro che \u00abragazzine, anche di 13 anni\u00bb verrebbero vendute \u00abnei cosiddetti \u201cmatrimoni di piacere\u201d\u00bb.", "Il riferimento \u00e8 alla pratica illegale, ma presente in Iraq, che prevede che un uomo possa pagare per avere una sposa \u201ca tempo\u201d, con la complicit\u00e0 del clero locale.", "Alcune inchieste giornalistiche hanno denunciato che tali pratiche mascherano a volte casi di prostituzione o abusi sessuali su ragazze e bambine.", "Questo contenuto \u00e8 fuorviante.", "L\u2019immagine infatti \u00e8 reale ma non mostra spose bambine nei cosiddetti \u201cmatrimoni di piacere\u201d in Iraq.", "Come aveva verificato nel settembre 2009 il sito di fact-checking Snopes , le bambine nella foto \u2013 scattata nel luglio 2009 a Gaza, durante un matrimonio di massa \u2013 \u00absono parenti degli sposi (tipicamente nipoti e cugine di et\u00e0 compresa dai tre agli otto anni) che fanno semplicemente parte della cerimonia, con una funzione simile a quella delle damigelle nei matrimoni in stile occidentale\u00bb.", "All\u2019epoca, un giornalista di Sky News presente all\u2019evento aveva confermato che non si trattava di spose bambine."], "category": "Fuori Contesto", "publish_date": "2020-10-14", "tags": ["iraq", "matrimoni di piacere", "spose bambine"], "links": ["https://www.facebook.com/photo.php?fbid=10224559559167359&set=a.10210230073379170&type=3&theater", "https://www.theguardian.com/world/2019/oct/06/pleasure-marriages-iraq-baghdad-bbc-investigation-child-prostitution", "https://www.bbc.co.uk/news/extra/iuKTEGjKgS/teenage_iraq_brides", "https://www.snopes.com/fact-check/hamas-wedding-girls/", "http://web.archive.org/web/20090807032557/http://blogs.news.sky.com/foreignmatters/Post:dcc9d723-8046-4857-b618-5c1135ba6417"]}
{"url": "https://facta.news/notizia-falsa/2020/10/15/laura-boldrini-non-ha-detto-se-qualche-migrante-stupra-non-lo-si-puo-condannare-perche-lui-non-conosce-le-nostre-leggi/", "title": "Laura Boldrini non ha detto \u00abse qualche migrante stupra non lo si pu\u00f2 condannare perch\u00e9 lui non conosce le nostre leggi\u00bb", "content": ["Il 12 ottobre 2020 su Facebook \u00e8 stata pubblicata un\u2019immagine che mostra una foto della deputata del Partito democratico ed ex presidente della Camera dei deputati Laura Boldrini accompagnata da una sua presunta dichiarazione: \u00abSe qualche migrante stupra non lo si pu\u00f2 condannare perch\u00e9 lui non conosce le nostre leggi\u00bb.", "Questa dichiarazione non trova riscontro in nessuna testata locale e nazionale e in nessuno degli account social ufficiali della deputata ( qui , qui e qui ).", "Si tratta quindi di una notizia frutto di fantasia.", "Come abbiamo gi\u00e0 ricostruito in precedenza , una frase simile \u2013 \u00abNon possiamo pretendere che un africano sappia che in Italia, su una spiaggia, non si pu\u00f2 violentare una persona, perch\u00e9 lui probabilmente non lo sa nemmeno\u00bb \u2013 \u00a0\u00e8 stata in realt\u00e0 pronunciata da Carmen Di Genio \u2013 avvocata e membro del Comitato Pari Opportunit\u00e0 della Corte d\u2019Appello di Salerno \u2013 durante il Convegno Nazionale sulla sicurezza e la legalit\u00e0 tenutosi a settembre 2017.", "La frase \u00e8 stata pronunciata all\u2019interno di un discorso in cui si sosteneva che per parlare di vera accoglienza per i migranti \u00e8 necessaria un\u2019educazione, termine con cui si voleva fare riferimento alla conoscenza e al rispetto delle leggi italiane."], "category": "Notizia Falsa", "publish_date": "2020-10-15", "tags": ["immigrazione", "laura boldrini", "migranti"], "links": ["https://www.facebook.com/photo.php?fbid=2571655323133921&set=basw.AbqcpvyfsDYSPQrxj1eIALwyHXGOtd8aXy8zAXJF8c89Gtxi7eGeQmqoCFAL6dDPi2b2GKnJlNanf7J1o3HMr8fHkbAyEk2m_HUq03tNT7nYmDnklp1H8l_X-jbuwPuJkH8i5vuuwtFohAcc0lh4UwejJsF9r0HKtXoFjxtkygdqHkYrqo1AwuaVxI4vPhdBuusTn0cklffV3J_l4xwjlzHcdhp5tDb-GT5Wtp4W9rXIJRW1Yi89Hw5RcgwJ0FzTXAC8N2_NFzzbPzMdycAXI_Pp.2571655323133921&type=1&opaqueCursor=AbpeW6Pgpxy1ozzWoKTSURStfwB-s6yTPjmIiFFDZ-vj_3kBGlOq-h6It4ak2hwB4-aO08HrsdiuFj8LSIlIIx3uByB0YFXcGSh2hTfZP6auERje4t0o4y0F5CJ_wWjwBsRZDcwGVzDNGxZ5xQOWUPekRzPg4GbvojJFrtVSnxZYIW3oJPizFc4fmnjEdHmHXyTOQRcnpx9WloKgOWn9E8zWR6ZBwzTk0lwUVmmus7vZAxcuMIlz6Bzun9Le88NUP0eitZAp5O9DgPNraREek3POjHnji_llvXj8tdqIy9JW4r-UoJlUbRgCaHO8HDhUG9NxGXKyJmA4RxYeprMFsPIKuIq1NR1e98SQRBr6dv61XRlhyUBrgLO-S-CMzR1LNMjKBFDOrOiOuqbkwFiMjKCW0TKJf64xqVjam2gmnXofiEIdqv7G1K1v2I2b-xbeYpDLHQ7IHWHKtY71XGwEPpgOWKQjQ7CNSQKi5MDrd_sTTamCYl1eK85Sm3EDwOnLOy_AGhShMX581GEmC7MiaTPAKUNeIrQWbv0PjRMySe8ZyIRvrfbjjUCB2yYdQe__0vJeW2V14PnStC_1pyKLlZTUVrO54sq4SSBJmyB3d30kLQG9o68nIJNFDcJKNjNkX5r7qqhgZUSqBCQEWXL0-vBj&theater", "https://www.camera.it/leg18/29?shadow_deputato=305757&idpersona=305757&idlegislatura=18", "https://www.facebook.com/Laura-Boldrini-325228170920721/", "https://twitter.com/lauraboldrini?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/l_boldrini/?hl=it", "https://pagellapolitica.it/bufale/show/490/no-laura-boldrini-non-ha-detto-che-non-si-pu%C3%B2-condannare-un-migrante-stupratore-perch%C3%A9-non-conosce-le-leggi-italiane", "https://www.ansa.it/campania/notizie/2017/09/16/carmen-di-genio-gli-immigrati-non-sanno-che-non-devono-violentare_da862c57-2418-4a32-a651-36d26812c9ad.html"]}
{"url": "https://facta.news/notizia-falsa/2020/10/20/earls-court-non-e-un-commissario-europeo-e-non-ha-detto-che-gli-italiani-si-meritano-un-secondo-lockdown/", "title": "\u00abEarl\u2019s Court\u00bb non \u00e8 un commissario europeo e non ha detto che \u00abgli italiani si meritano un secondo lockdown\u00bb", "content": ["Il 18 ottobre 2020 su Facebook \u00e8 stata pubblicata un\u2019immagine che mostra il volto di una persona e un testo in cui si sostiene che lo scatto raffigurerebbe un \u00abcommissario tecnico europeo\u00bb di nome \u00abEarl\u2019s Court\u00bb.", "Stando al testo, Earl\u2019s Court il 18 ottobre 2020 avrebbe dichiarato: \u00abPresto gli italiani avranno un secondo lockdown ed \u00e8 quello che si meritano, perch\u00e9 sono un popolo di indisciplinati e di razzisti, e meritano una lezione\u00bb.", "Questa notizia \u00e8 falsa.", "Non esiste infatti alcun riscontro sull\u2019esistenza di un commissario europeo di nome \u00abEarl\u2019s Court\u00bb, come si pu\u00f2 verificare qui .", "Earls Court \u00e8 in realt\u00e0 il nome di un quartiere di Londra ed esiste \u2013 sempre nella capitale del Regno Unito \u2013 anche una stazione della metropolitana dallo stesso nome.", "La dichiarazione riportata nell\u2019immagine oggetto di verifica non trova riscontro in nessuna testata internazionale, nazionale e locale.", "Si tratta quindi di una notizia frutto di fantasia.", "La ricerca inversa della foto contenuta nel post condiviso su Facebook non ha prodotto alcun risultato.", "Segnaliamo infine ai nostri lettori che ci siamo gi\u00e0 occupati di un caso di disinformazione simile."], "category": "Notizia Falsa", "publish_date": "2020-10-20", "tags": ["#verabot", "commissario europeo", "coronavirus", "coronavirus sars-cov-2", "covid-19", "sars-cov-2"], "links": ["https://www.facebook.com/photo.php?fbid=3698920623465231&set=basw.Abpx_Qyy5kuZ8bKS6tsLVHArlCfuvI7i-95Boy5oAecWqAs-WfirrQ6pY-WBzwpvApN2sq0yRD9QCJOvKUhrJeMg4LhWNLWiuzbIcHi2PL4z_MF_utemchl86_dVbT5WTldIyB8fJXPSB7KFX6VFjKwEqlhrjGO7oRkhuCX5mdbhAhNjjxTE9tlorEpn_S2BMRQ.3698920623465231.2788432808042165.10218182288168475.211107660325874.1625591450991439.10217348251118225.10217145868658790.10222910510582213.2848931051997223&type=1&opaqueCursor=AbpFMMgA6p1F_NYHWSQRwrDQB4IFQCUm3Ii50HsSbKMHWUzsH2aiceZvN8gMkqEZ8uF7Z-iJ3Jh2Z1w-qt59nVuUfPeng9zXvsh5ttEOrc4bTWZl-1BQHcJsRKaYaR3tpOOgIBASMRaBlm9MIsr-p2uI0EkX8VDqmoOJ2ANk5SCF0cm0vuB8MdVOnrg7zbmqGUb22Yi1UzB8C5AmscA0VYpupiEM5oyOVyLRACmQCyYNR4oISNOfVAGAQuoIW2N4DsNk0Jkz4JRadYI2Sjj0zH1MuRUdvveudI9BtdAQ39PM0EzJ8vQac_ibGWN2A59HUynNRLPtOPm_lKxJ3g2xROZysVvBGVZ6cx3EhzNVKEQOslVUvjZNP6oDHzAGJjqceNiNwsOYJ5dEpSOimDuMymUsGaOgrDpBYEhMFsNS71yj4sIH8DEHk5NSHwQL-szfp2BlhkggAzgHRFn7IUMxSUXRhY1Qx4w-sLbx0A6Og20g3rkMv4AYAazVRQ9Ck20PO7H_ZlGC7xu2dSsTuxgm1p_H8mgyrFBnfDqYW6QZov_v6-geX20_vADElA901RZZM19CTuVneAxoANDau69VqlNkZL7W8DFPOY6KTDCHqGryHZvz7gqJugnQyX5MMF6QcDbRvvRiUc5yGXN4m4mfo8ml4jzXUg1KY0n2VTiTfXEjrb132hYdm79cQ_6pLdePkUoN35_f0IFuECLbS9EES3HE5CmqRJDJ0FwnDQLaAODvRzK1YU49Sp1pnNE9SKokJJRkMWUBnESIWex5eEsyT83b&theater", "https://ec.europa.eu/commission/commissioners/2019-2024_en", "https://www.google.com/maps/place/Earls+Court,+Londra,+Regno+Unito/data=!4m2!3m1!1s0x48760f8b593ccde9:0xbc7282217d8f10fc?sa=X&ved=2ahUKEwjO14aU08LsAhUFGuwKHSXPDxkQ8gEwHHoECBQQAQ", "https://tfl.gov.uk/tube/stop/940GZZLUECT/earls-court-underground-station?lineId=district", "https://facta.news/notizia-falsa/2020/10/19/aubergine-courgette-non-e-un-assessore-francese-e-non-ha-detto-che-gli-italiani-meritano-un-secondo-lockdown/"]}
{"url": "https://facta.news/notizia-falsa/2020/10/20/benito-mussolini-non-aveva-previsto-lespansionismo-cinese-e-il-coronavirus/", "title": "Benito Mussolini non aveva previsto \u00abl\u2019espansionismo cinese\u00bb e il coronavirus", "content": ["Luned\u00ec 19 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica istantanea, recante un testo che recita: \u00abAttenzione al pericolo giallo.", "Nei prossimi decenni ci dovremo guardare dall\u2019espansionismo cinese.", "Invaderanno il mondo con la loro smisurata prolificit\u00e0, con i loro prodotti a basso costo e con le epidemie che coltivano al loro interno!!\u00bb.", "Il testo oggetto della nostra verifica attribuisce la citazione a Benito Mussolini che avrebbe pronunciato la frase nel 1927 nel corso del \u00abdiscorso di saluto a Galeazzo Ciano, nominato ambasciatore a Shangai\u00bb.", "Si tratta di una citazione falsa.", "Innanzitutto, nel 1927 Galeazzo Ciano non fu nominato ambasciatore a Shangai, ma fu inviato a Pechino come segretario di legazione \u2013 grado pi\u00f9 basso della carriera diplomatica \u2013 alle dipendenze del ministro d\u2019Italia \u2013 carica diplomatica che precede quella di ambasciatore \u2013 Daniele Var\u00e8 .", "Non esiste alcuna traccia di un discorso di saluto pronunciato da Mussolini per l\u2019occasione e peraltro non era consuetudine organizzare manifestazioni pubbliche per la partenza di un semplice segretario di legazione.", "Galeazzo Ciano sar\u00e0 invece nominato ambasciatore a Shangai nel maggio del 1930, pochi giorni dopo il matrimonio tra questi e la figlia del Duce, Edda Mussolini.", "I discorsi pubblici pronunciati da Benito Mussolini nel 1930 sono contenuti nel volume \u201cDiscorsi del 1930 di Benito Mussolini\u201d pubblicato nel 1931 e consultabile online , ma non c\u2019\u00e8 traccia di un discorso di saluto a Galeazzo Ciano.", "L\u2019unico riferimento di Benito Mussolini alla Cina datato 1927 \u00e8 invece contenuto in un passaggio del celebre \u00abdiscorso dell\u2019Ascensione\u00bb , occasione in cui Mussolini teorizz\u00f2 l\u2019ostacolo posto dalle opposizioni al \u00abfunzionamento di un sano regime politico\u00bb e inform\u00f2 la Camera sui progressi nella lotta alla mafia.", "Il discorso \u00e8 stato pronunciato alla Camera dei Deputati il 26 maggio 1927.", "Il testo completo \u00e8 disponibile nell\u2019archivio storico della Camera e in un passaggio riferito alla Cina si legge: \u00abSotto la diretta sorveglianza degli organi della sanit\u00e0 pubblica, si sono derattizzati novemila bastimenti, cio\u00e8 si sono uccisi quei roditori che portano dall\u2019Oriente malattie contagiose: quell\u2019Oriente donde ci vengono molte cose gentili, febbre gialla e bolscevismo\u2026\u00bb.", "Com\u2019\u00e8 possibile notare, nel passaggio in questione Benito Mussolini non aveva previsto \u00abl\u2019espansionismo cinese\u00bb n\u00e9 le epidemie provenienti dalla Cina, contrariamente a quanto riportato nel testo oggetto della nostra verifica.", "La falsa citazione \u00e8 stata portata all\u2019attenzione dei media da Vittorio Di Battista, padre dell\u2019ex deputato del Movimento 5 Stelle Alessandro Di Battista , che il 22 febbraio 2020 aveva pubblicato la frase sul proprio profilo Facebook presentandola come una profezia.", "La citazione compare anche in un articolo de Il Giornale del 28 febbraio 2020, dal titolo: \u201cFake news o coincidenze?", "Le profezie del virus da Nostradamus (e il Duce\u2026) fino ai Simpson\u201d.", "Siamo oggi dunque in grado di sciogliere il dubbio contenuto nel titolo de Il Giornale (e non chiarito nel corpo dell\u2019articolo): quella secondo cui Mussolini avrebbe previsto \u00abl\u2019espansionismo cinese\u00bb e diffuso \u00abepidemie che coltivano al loro interno\u00bb \u00e8 una notizia falsa."], "category": "Notizia Falsa", "publish_date": "2020-10-20", "tags": ["#verabot", "benito mussolini", "cina", "coronavirus", "coronavirus sars-cov-2", "covid-19", "galeazzo ciano", "sars-cov-2", "sorveglianza"], "links": ["https://www.treccani.it/enciclopedia/galeazzo-ciano_%28Dizionario-Biografico%29/", "https://www.treccani.it/enciclopedia/daniele-vare/", "https://patrimonio.archivioluce.com/luce-web/detail/IL3000052428/1/edda-e-galeazzo-ciano-shanghai.html?startPage=0", "http://camera.archivioluce.com/camera-storico/scheda/foto/i_presidenti/00025/IL3000006580/12/Gli-sposi-Edda-Mussolini-e-Galeazzo-Ciano-attendono-l-automobile-all-uscita-della-chiesa-di-S-Giuseppe-sulla-via-Nomentana.html", "https://www.bdl.servizirl.it/vufind/Record/BDL-OGGETTO-4404", "https://www.ibs.it/discorso-dell-ascensione-regime-fascista-libri-vintage-benito-mussolini/e/2560350045475", "https://storia.camera.it/regno/lavori/leg27/sed192.pdf", "https://storia.camera.it/regno/lavori/leg27/sed192.pdf#page=22", "https://www.camera.it/leg17/29?shadow_deputato=305791&idlegislatura=17", "https://www.facebook.com/vittorio.dibattista.3/posts/2564716840406431", "https://www.ilgiornale.it/news/politica/fake-news-o-coincidenze-profezie-virus-nostradamus-e-duce-1833066.html"]}
{"url": "https://facta.news/notizia-falsa/2020/10/20/la-conferenza-stampa-di-giuseppe-conte-non-e-stata-registrata-alle-1755-era-il-suo-orologio-ad-essere-scarico/", "title": "La conferenza stampa di Giuseppe Conte non \u00e8 stata registrata alle 17:55, era il suo orologio ad essere scarico", "content": ["Luned\u00ec 19 ottobre 2020 la redazione di Facta ha ricevuto una segnalazione via WhatsApp che chiedeva di verificare le ragioni per cui l\u2019orologio del presidente del Consiglio Giuseppe\u00a0 Conte segnava le ore 17:55 durante la conferenza stampa del 18 ottobre 2020, trasmessa in diretta ai cittadini alle 21:35.", "Il particolare ha scatenato le insinuazioni di chi, come l\u2019europarlamentare Antonio Rinaldi (Lega), ha parlato esplicitamente di conferenza stampa registrata, ma \u00e8 stato anche notato e commentato in modo ironico da numerosi utenti sui social network (ad esempio qui , qui e qui ).", "Si tratta di una notizia falsa, la conferenza stampa non \u00e8 stata registrata ma trasmessa in diretta dopo le 21:30.", "L\u2019orologio del presidente del Consiglio Giuseppe Conte era infatti semplicemente fermo.", "Per verificarlo basta leggere l\u2019ora riportata dal cronografo al minuto 6:26 della conferenza stampa caricata su Youtube da Palazzo Chigi (quando erano le 21:41) e quella al minuto 20:42 dello stesso video.", "In entrambi i casi l\u2019orologio \u00e8 fermo alle ore 17:55.", "Nessuna conferenza stampa registrata e nessun complotto, dunque, ma un semplice contrattempo dovuto alla batteria scarica."], "category": "Notizia Falsa", "publish_date": "2020-10-20", "tags": ["#verabot", "conferenza stampa", "coronavirus", "coronavirus sars-cov-2", "covid-19", "giuseppe conte", "orologio", "sars-cov-2"], "links": ["https://www.facebook.com/GiuseppeConte64/videos/686070298687714", "https://www.ilfattoquotidiano.it/2020/10/18/in-corso-lincontro-tra-governo-e-regioni-sulle-nuove-restrizioni-non-ce-ancora-accordo-su-didattica-a-distanza-e-orari-di-chiusura-dei-locali-attesa-per-gli-annunci-di-conte-la-diretta/5970454/", "https://www.europarl.europa.eu/meps/it/197787/ANTONIO+MARIA_RINALDI/home", "https://twitter.com/Rinaldi_euro/status/1318220111396876289", "https://twitter.com/ccitua81/status/1318142545554268161?s=20", "https://twitter.com/maurizioneri79/status/1318271167539650560?s=20", "https://twitter.com/NicoloC__/status/1317894042638819328?s=20", "https://youtu.be/Yx0QO0dm23U?t=386", "https://youtu.be/Yx0QO0dm23U?t=1242"]}
{"url": "https://facta.news/notizia-falsa/2020/10/20/victoria-line-non-e-la-presidente-di-una-ong-e-non-ha-detto-che-se-ne-frega-degli-italiani-in-difficolta/", "title": "\u00abVictoria Line\u00bb non \u00e8 la presidente di una Ong e non ha detto che se \u00abne frega\u00bb degli \u00abitaliani in difficolt\u00e0\u00bb", "content": ["Il 17 ottobre 2020 su Facebook \u00e8 stata pubblicata un\u2019immagine che mostra il volto di una persona e un testo in cui si sostiene che lo scatto raffigurerebbe la \u00abpresidente di \u201cONG mind the gap\u201d\u00bb di nome \u00abVictoria Line\u00bb.", "Stando al testo, Victoria Line avrebbe dichiarato: \u00abNon me ne frega niente degli italiani in difficolt\u00e0, prima di tutti dobbiamo aiutare i rifugiati e gli immigrati, perch\u00e9 \u00e8 l\u00ec il nostro giro di affari, \u00e8 l\u00ec che guadagniamo\u00bb.", "Questa notizia \u00e8 falsa.", "Non esiste infatti alcun riscontro sull\u2019esistenza di una presidente di nome \u00abVictoria Line\u00bb di un\u2019organizzazione non governativa chiamata \u00abONG mind the gap\u00bb.", "Victoria Line \u00e8 in realt\u00e0 il nome di una linea della metropolitana di Londra, come si pu\u00f2 verificare qui .", "Mind the gap \u00e8 un\u2019espressione inglese utilizzata spesso nei luoghi pubblici per indicare di fare attenzione a dove si mettono i piedi; scritte di questo tipo sono ad esempio presenti all\u2019interno delle stazioni della metropolitana per indicare la presenza di uno spazio vuoto tra la banchina e il vagone, oppure in quei luoghi (ingresso di negozi, scale mobili) in cui \u00e8 presente un gradino inaspettato.", "La dichiarazione riportata nell\u2019immagine oggetto di verifica non trova riscontro in nessuna testata internazionale, nazionale e locale.", "Si tratta quindi di una notizia frutto di fantasia.", "La ricerca inversa della foto contenuta nel post condiviso su Facebook non ha prodotto alcun risultato.", "Segnaliamo infine ai nostri lettori che ci siamo gi\u00e0 occupati di simili casi di disinformazione ( qui e qui )."], "category": "Notizia Falsa", "publish_date": "2020-10-20", "tags": ["immigrazione", "migranti", "ong"], "links": ["https://www.facebook.com/photo.php?fbid=3553736387982228&set=basw.AbqqBtJGq7K0a__wbA_U0xr39CnxHffUMa_FcRlJN8Qp-YTinv_-MwFNJwKN8fHLrTwlC_KpPoxuNZjyX5rsUFdcpjhMJP5uYRQsG6zICxkIkYTmEmRPVwdCEaSVGc-n-6aHpIgtHzh6CbjgyzDjuIAvysGJMBMUdjaY1umgHjBZXLOvgJ872QyGekkFOxGWXCshkJQ_u93HFbvIZ3sCzlWy.200493494781436.308808163667815.10223108824058646.3648387198523705.3553736387982228.10202878737981936.1307076119485366.360747671230664.2180551068909653&type=1&theater", "https://tfl.gov.uk/tube/route/victoria/", "http://www.metadyne.co.uk/mind_the_gap.htm", "https://facta.news/notizia-falsa/2020/10/19/aubergine-courgette-non-e-un-assessore-francese-e-non-ha-detto-che-gli-italiani-meritano-un-secondo-lockdown/", "https://facta.news/notizia-falsa/2020/10/20/earls-court-non-e-un-commissario-europeo-e-non-ha-detto-che-gli-italiani-si-meritano-un-secondo-lockdown/"]}
{"url": "https://facta.news/notizia-falsa/2020/10/21/luis-badela-non-e-una-cantante-spagnolo-e-non-ha-detto-salvini-e-un-razzista-cafone-e-ignorante/", "title": "\u00abLuis Badela\u00bb non \u00e8 un \u00abcantante spagnolo\u00bb e non ha detto \u00abSalvini \u00e8 un razzista cafone e ignorante\u00bb", "content": ["Il 12 ottobre 2020 su Facebook \u00e8 stata pubblicata un\u2019immagine che mostra la foto di un ragazzo e un testo in cui si legge che si tratterebbe di un \u00abfamoso cantante spagnolo\u00bb di nome \u00abLuis Badela\u00bb.", "Stando al testo, Luis Badela avrebbe dichiarato: \u00abSalvini \u00e8 un razzista cafone e ignorante.", "\u00c8 il peggior politico al mondo, se non smette di fare il politico, non far\u00f2 pi\u00f9 concerti in Italia\u00bb.", "Questa notizia \u00e8 falsa.", "Non esiste nessun cantante famoso spagnolo di nome Luis Badela.", "La foto mostra in realt\u00e0 l\u2019attore porno spagnolo conosciuto con il nome di Jordi El Ni\u00f1o Polla.", "La dichiarazione riportata nell\u2019immagine oggetto della nostra verifica non trova riscontro in nessuna testata internazionale, nazionale e locale."], "category": "Notizia Falsa", "publish_date": "2020-10-21", "tags": ["matteo salvini", "spagna"], "links": ["https://www.facebook.com/photo.php?fbid=1046049385840578&set=basw.AbrlMEWXmDFPeKkOGov3Xno-NkDMCG7nKnrQRYTowmjSyTuq9zSKPt0_OKihHM2uLzGAPfO-tl-xdKea9XR4RtPEGEIH-cnpWiX5BQvsHXTN5YGJ_UHT5veWKTbNEXBSy4o_hXGsFla6w4ms5UCbTQSumuGlgZe2nD4hzX-v-1adYc7IKSTc2lkVYeB5KWVlK3LuKS0F4JB6oXrcdajSMeen.1046049385840578.10219359220473636.2765572600432980.187495289488283.144850914014266.1596597917190547&type=1&opaqueCursor=Abq_DwZ56aDfGlRqJJIC8p4FUeNY-NgJmXAiCN2hs4Ci8olOvZZjeAj6V6bNwa302Gx1BXrAL3w0c9ws1DbGMiLCWuZcTGWEueMdX2Vf1xqygD_mQ1K3yxCtleTtcVj3o7XAlAipK0ff--prCG27dtpGYxkqv2xTK5KmxC6bkcz49m96t3ErqppJpJ20L12hVYMFqnQd23zTAhCEpvnUfWttvJ_BnLVJn-rBK3cmuCyzk0OVO950GNXuz4RjnAmWo7oZS6rnv9LjELPfXrxDDFDyewYbmDwsu0VfUjtyLUSCojEs-7MauV1R4cpDVzpixHWh3HdfdTpAZ6xl5poLhkqM_YcZunFcdRMAYp0jjOQY3BIzmsU_4t8erEaOLv_nYJ0JkWLVG0NQrCTK5QiyFf4uQP4sHiZNwXdXrSN-epWOC5aJmeXTs1IHHX7DdIBlVIKyAHXgmlYl7iFnCv7VwX2SZtdR74gTR_dLNshSur386y5h2HDJsQ0lYfLZNyXRnAKNipubWJR6fwW_hOjsW6AP5PfbyFCkHN-VAvhotVzExNpKuefdF4Vfx9r166tFViDOqaPiEYkhGOzck8tkmnEJDcmNkvPgDE9mIXRj8G6-owvhP-SzyP7BlpuwlGBFIfhKav7UZhdEzhN_llcoD53b&theater", "https://en.wikipedia.org/wiki/Jordi_El_Ni%C3%B1o_Polla"]}
{"url": "https://facta.news/notizia-falsa/2020/10/22/lordinanza-che-prevede-dal-21-ottobre-la-riapertura-delle-scuole-in-campania-e-falsa/", "title": "L\u2019ordinanza che prevede dal 21 ottobre la riapertura delle scuole in Campania \u00e8 falsa", "content": ["Il 19 ottobre 2020 su Facebook \u00e8 stata pubblicata un\u2019immagine che mostrerebbe l\u2019\u00abordinanza n.81 del 18 ottobre 2020\u00bb emanata dalla Regione Campania in cui si \u00abordina la riapertura delle scuole in tutto il territorio della regione [\u2026] a partire da mercoled\u00ec 21ottobre 2020 nelle seguenti modalit\u00e0: entrata alle ore 9.", "Uscita alle ore 16\u00bb.", "Nel documento si legge anche che \u00abogni scuola avr\u00e0 classi con un massimo di 10 alunni\u00bb.", "Il riferimento \u00e8 all\u2019iniziativa messa in atto dalla Regione per contrastare l\u2019aumento dei contagi di nuovo coronavirus: dal 16 al 30 ottobre nelle scuole e presso le universit\u00e0 (fatta eccezione per il primo anno) sono state sospese le attivit\u00e0 didattiche ed educative in presenza.", "La notizia riportata nel documento oggetto della nostra analisi \u00e8 falsa.", "Il documento oggetto della nostra verifica non trova riscontro in nessun comunicato ufficiale della Regione Campania.", "L\u2019ordinanza n.81 esiste, \u00e8 stata emanata il 19 ottobre 2020 (non il 18 ottobre) ma non prevede quanto riportato nel post in questione.", "Come si pu\u00f2 verificare qui , fornisce una serie di linee guida per diversi settori.", "Al punto 1.5 si legge che \u00abrestano sospese le attivit\u00e0 didattiche e di verifica in presenza nelle Universit\u00e0, fatta eccezione per quelle relative agli studenti del primo anno, ove gi\u00e0 programmate in presenza dal competente Ateneo\u00bb.", "Sulla questione \u00e8 intervenuto anche il governatore della Regione Campania Vincenzo De Luca.", "In un post pubblicato sulla propria pagina Facebook ufficiale De Luca ha smentito la notizia e spiegato che il documento in questione \u00e8 un falso."], "category": "Notizia Falsa", "publish_date": "2020-10-22", "tags": ["#verabot", "campania", "covid-19", "nuovo coronavirus sars-cov-2", "regione campania", "scuola", "vincenzo de luca"], "links": ["https://www.facebook.com/photo.php?fbid=1665099867004696&set=basw.Abp6n0mID4_T97paFWqbFwZdN8Z-Ps5H4WECWC4b6VcDEM2jti4L0CxXWfhKwbSnh2Vh8S3lnCGPVthE-id9eUSxy6o69qBa5kOe7asP8tWj9S4RPx0zSq67er4ZMEZb3nz0MCgRWJG8bSSTwrTzpzb8yBK5DRrFB9XcfBksiKuGxAF2vZFribCqZNJo5SA6fZOFLT07tyrfe-TcibQDgq9h.1665099867004696.10221822296779238.10221930678558748.5175346729157535.3361908250584940.10222256697119145.10221632694958771.3429186463803745.2794960337438861&type=1&opaqueCursor=AboOVpQ7zWaX4b_-AIA5D2QKHSp4ha7vp2bQb15uDgMkUoWa6H9VJGWMllPNV1EIw9PVNIeRen6YysfgFxHoOYz8f1qzdeSVB4mZkIhMxz_A2OCreONvHYxR59vmEpvM4L3I_Cm87srp_0G5b6GO0i17M18a2LDQnqgg6hUp49lEQXMmvAvw8zaZiLeLcRQgJP6Wl7Gl98oCbIA1ER8qWZaaauzAJi0QeR2YwMxew4zEnNqxqeFnXUlZ4brXS46mK1ToiWW2jOym7gg1eNHIOBKIpwMwQHF8PgP1tr85HXjIxXhwhonsNnD_iVUCkyEGZ_5v0DSxmkDGVuvt6mj9D618ACCMw5InDxjokblQx9shEtqTe_94ACVipbNv-qLVQsdkf3gCUelqkSTG3PHSXFy_aBDywIkUy6BZXlLUyOLCFykxttvk3DGRwHdMJvbrx6MpmzLfpY0Fz86fzC-k53hcYHYKXYQN1tBsvWbdk2jjDHPfpATyC8CgFRr82fPJzKdSquxNU6xUfPG9nf2UUhPDdKcK_aTy922G7SRv_pWfKvn3FAnQJ3ur9YcugNNcIoa_NpQ4mYcABMVgP-ormQDLLowoUNPAl5xataxqNxeyV8xLT_dUmbHH_kH55T61M2OeNPkkLQg4Bq1SkwlN38cu7TxqAVpJGDARy66t9OBgH07YgoCPVDVWxPyE_Wh8_wb5dwMg6AKq2KgY_UiSmkpwmfy6IhhnkFNujoEBwG61zS9x3doZjMbHz98AKMXaK6daEfGhSBrmc-dVHzU_HM2X&theater", "http://regione.campania.it/regione/it/news/primo-piano/covid-19-misure-rigorose-contro-assembramenti-e-mobilit-incontrollata#:~:text=COVID%2D19%2C%20MISURE%20RIGOROSE%20CONTRO%20ASSEMBRAMENTI%20E%20MOBILIT%C3%80%20INCONTROLLATA,-Condividi%20su%20Facebook&text=15%2F10%2F2020%20%E2%80%93%20Il,del%20contagio%20da%20Covid%2D19.", "http://www.regione.campania.it/regione/it/news/primo-piano?page=1", "http://www.regione.campania.it/assets/documents/ordinanza-n-81-19-10-2020.pdf", "https://www.facebook.com/vincenzodeluca.it/photos/a.466535688256/10158487251628257/?type=3&theater"]}
{"url": "https://facta.news/notizia-falsa/2020/10/22/lart-78-della-costituzione-non-prevede-che-non-si-puo-dichiarare-nessuna-emergenza-se-non-in-guerra/", "title": "L\u2019art. 78 della Costituzione non prevede che \u00abnon si pu\u00f2 dichiarare nessuna emergenza se non in guerra\u00bb", "content": ["Il 19 ottobre 2020 su Facebook \u00e8 stata pubblicata un\u2019immagine a sfondo nero e testo giallo in cui si legge: \u00abArticolo 78 della Costituzione: \u201cNon si pu\u00f2 dichiarare nessuna emergenza se non in guerra\u201d.", "E non pi\u00f9 di 180 giorni\u2026dopodich\u00e9 \u00e8 \u201ccolpo di stato\u201d\u00bb.", "Il riferimento \u00e8 allo stato di emergenza emanato dal governo Conte II e il 7 ottobre 2020 prorogato a causa della pandemia di Covid-19 fino al 31 gennaio 2021.", "La notizia riportata nell\u2019immagine oggetto della nostra analisi \u00e8 falsa.", "Andiamo con ordine.", "L\u2019 articolo 78 della Costituzione recita che \u00able Camere deliberano lo stato di guerra [ cfr. art.", "87 c. 9] e conferiscono al Governo i poteri necessari\u00bb.", "Come hanno spiegato in precedenza i colleghi di Pagella Politica , la Costituzione prevede solo la dichiarazione di \u00abstato di guerra\u00bb e non anche quello di stato di emergenza.", "La dichiarazione dello stato d\u2019emergenza \u00e8 regolata invece da una legge ordinaria, la n. 225 del 24 febbraio 1992 ( art.", "5 ), ulteriormente dettagliata dal Codice della Protezione civile\u201d (d.lgs.", "1/2018).", "In base all\u2019 articolo 24 del d.lgs.", "1/2018, il Consiglio dei Ministri pu\u00f2 deliberare lo stato di emergenza su proposta del Presidente del Consiglio.", "La delibera dello stato d\u2019emergenza autorizza poi l\u2019emanazione delle ordinanze della Protezione civile (regolate dall\u2019articolo 25)."], "category": "Notizia Falsa", "publish_date": "2020-10-22", "tags": ["#verabot", "articolo 78", "costituzione italiana", "covid-19", "nuovo coronavirus", "sars-cov-2", "stato di emergenza", "stato di guerra"], "links": ["https://www.facebook.com/photo.php?fbid=1736016436557496&set=a.106533412839148&type=3&theater", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=5105#:~:text=Il%20Consiglio%20dei%20ministri%20nella,della%20dichiarazione%20dello%20stato%20di", "https://www.senato.it/1025?sezione=127&articolo_numero_articolo=78", "https://www.senato.it/1025?sezione=128&articolo_numero_articolo=87", "https://pagellapolitica.it/dichiarazioni/8557/no-la-costituzione-non-prevede-lo-stato-demergenza", "https://www.gazzettaufficiale.it/eli/gu/1992/03/17/64/so/54/sg/pdf#page=5", "http://www.protezionecivile.gov.it/amministrazione-trasparente/provvedimenti/dettaglio/-/asset_publisher/default/content/decreto-legislativo-n-1-del-2-gennaio-2018-codice-della-protezione-civile", "http://www.protezionecivile.gov.it/amministrazione-trasparente/provvedimenti/dettaglio/-/asset_publisher/default/content/decreto-legislativo-n-1-del-2-gennaio-2018-codice-della-protezione-civile", "http://www.protezionecivile.gov.it/amministrazione-trasparente/provvedimenti/dettaglio/-/asset_publisher/default/content/decreto-legislativo-n-1-del-2-gennaio-2018-codice-della-protezione-civile", "http://www.protezionecivile.gov.it/attivita-rischi/rischio-sanitario/emergenze/coronavirus/normativa-emergenza-coronavirus"]}
{"url": "https://facta.news/notizia-falsa/2020/10/22/lucia-azzolina-non-ha-detto-la-scuola-rimarra-aperta-fino-allultimo-docente-vivo/", "title": "Lucia Azzolina non ha detto che \u00abla scuola rimarr\u00e0 aperta fino all\u2019ultimo docente vivo\u00bb", "content": ["Il 21 ottobre 2020 su Facebook \u00e8 stata pubblicata un\u2019immagine che mostra una foto della ministra dell\u2019Istruzione Lucia Azzolina accompagnata da una sua presunta dichiarazione riguardo la gestione delle scuole durante la pandemia di Covid-19.", "Azzolina avrebbe detto: \u00abLa scuola rimarr\u00e0 aperta fino all\u2019ultimo docente vivo\u00bb.", "Questa notizia \u00e8 falsa.", "La dichiarazione attribuita alla ministra nel post oggetto della nostra verifica non trova riscontro in nessuna testata nazionale e locale e in nessun degli account social ufficiali di Azzolina ( qui , qui e qui ).", "Dopo il Dpcm (decreto del Presidente del Consiglio dei ministri) dello scorso 18 ottobre che prevedeva nuove restrizioni per contrastare l\u2019aumento di contagi da Covid-19, Azzolina ha invece scritto su Facebook : \u00abLa scuola resta aperta.", "Si continua con la didattica in presenza, come chiedevamo.", "Sono stati salvaguardati i diritti di studentesse e studenti.", "Possibile implementazione della didattica digitale integrata e flessibilit\u00e0 sugli orari per le scuole superiori ma solo attraverso interventi mirati.", "Ricordiamo che tali misure, per la scuola, non entreranno in vigore da domani, ma fra qualche giorno, per garantire una migliore organizzazione.", "Nelle prossime ore il Ministero dell\u2019Istruzione dar\u00e0 indicazioni pi\u00f9 specifiche alle scuole e alle famiglie\u00bb."], "category": "Notizia Falsa", "publish_date": "2020-10-22", "tags": ["#verabot", "covid-19", "lucia azzolina", "nuovo coronavirus", "sars-cov-2", "scuola"], "links": ["https://www.facebook.com/photo.php?fbid=10221709853328895&set=basw.AbrDsrsPaEgJ-jwrnMTxgUvyjWsC_kfFY7T6TEE9yjd_LkcDuamqvf08NV1WGwDzRjibXyIiRBuXzfbAXyUBl86EUBqmNn4TwcQVgCDYpZjajxmenCtHgVEE1Xb50NMggW4cruk745xBe2xIer-oSUgEmN0ul8Qq0uH224bQwP2NMl9XjB6z0ubpiO7dFiKEpEAlPTj63OHzToKfhKJxeGWp.2688485291373772.1852878541517113.10221709853328895.10158853127039124.10226058531436247.3216634831776440.10218404614847655.3253497494748889.4700065973366681&type=1&theater", "https://www.miur.gov.it/il-ministro", "https://www.facebook.com/LuciaAzzolina82/", "https://twitter.com/AzzolinaLucia?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/luciaazzolina/?hl=it", "http://www.governo.it/it/articolo/coronavirus-il-presidente-conte-firma-il-dpcm-del-18-ottobre-2020/15457", "https://www.facebook.com/LuciaAzzolina82/posts/868171350384331?__xts__[0]=68.ARD2wfMXa2o6j_Lcq0qWv8WsAIVVRU8ef5CZsenpVLYCBdmy09JjAE9szjb6sAJn_ClY_N_Ut3ZF035eqjDoKVJAu3LFjWd8Fc5YRSZN8TN8PkobgUSkK6GRhm26Bb6ciWuH2I-ea02ZJcAYshe_ytkgaQQQZkSGcINWSZUHRPsj0YLJFE4XubOxMRTZyUCOP7aQte2bfIGYomvDeTJ_btN1tf1hhkvX9tUt7Pn0s3UfJ_C5DM8vfGEKaKF092lC5MZ0Hwxhcza1ssKpimHEppohIjqUtR-0Hfzm35pwlYGvpRtYlqFXuETrUCxSnBp0Fd3iIPCEv9v8RPVLlLg&__tn__=-R"]}
{"url": "https://facta.news/notizia-imprecisa/2020/10/26/no-hermann-goering-non-ha-detto-che-se-riuscite-a-immaginare-un-modo-per-impaurire-le-persone-potete-fargli-fare-quello-che-volete/", "title": "No, Hermann Goering non ha detto che \u00abse riuscite a immaginare un modo per impaurire le persone, potete fargli fare quello che volete\u00bb", "content": ["Luned\u00ec 26 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato su Facebook il 25 ottobre.", "Il post oggetto della nostra verifica contiene una foto del generale nazista Hermann Goering (indicato in foto con una freccia di colore giallo) mentre posa accanto ad Adolf Hitler.", "Il post \u00e8 accompagnato da un commento, scritto dall\u2019autore del post, che recita: \u00abCirca 75 anni fa Hermann G\u00f6ring (a destra nella foto\u2026. supremo Maresciallo del Reich) testimoni\u00f2 al tribunale di Norimberga.", "Gli venne chiesto: \u201cCome avete convinto il popolo tedesco ad accettare tutto questo?\u201d.", "Lui rispose: \u201cE\u2019 stato facile.", "Non ha nulla a che fare con il nazismo, ha a che fare con la natura umana.", "Lo puoi fare in un regime nazista, socialista, comunista, in una monarchia e anche in una democrazia.", "L\u2019unica cosa che si deve fare per rendere schiave le persone \u00e8 impaurirle.", "Se riuscite a immaginare un modo per impaurire le persone, potete fargli fare quello che volete.\u201d", "Quanta attualit\u00e0 dopo 75 anni\u00bb.", "La stessa citazione \u00e8 stata pubblicata anche dal commissario tecnico della nazionale italiana Roberto Mancini, in una storia sul suo profilo Instagram il 19 ottobre 2020.", "Si tratta di una notizia imprecisa.", "Il virgolettato attribuito a Hermann Goering e utilizzato nel post oggetto della nostra verifica per spiegare l\u2019attualit\u00e0 non \u00e8 in realt\u00e0 mai stato pronunciato.", "Sebbene Goering fosse uno degli esponenti nazisti alla sbarra nel processo di Norimberga \u2013 tenutosi tra il 20 novembre 1945 e il 1 ottobre 1946 \u2013\u00a0 la frase non compare in realt\u00e0 in nessuna delle trascrizioni ufficiali messe a disposizione dal sito dell\u2019Universit\u00e0 di Harvard.", "In particolare, la testimonianza di Goering a cui fa riferimento il post \u00e8 andata in scena il 13 marzo 1946, ma il materiale del processo non riporta alcuna traccia della frase.", "Come \u00e8 stato ricostruito in questo articolo pubblicato dai colleghi americani di Snopes , una citazione simile \u00e8 invece contenuta nel volume Nuremberg Diary , pubblicato nel 1947 dallo psicologo americano Gustave Gilbert .", "Il libro contiene numerose interviste condotte durante il processo di Norimberga ad esponenti nazisti, tra i quali Hermann Goering, che durante uno dei colloqui aveva rivelato : \u00abOvviamente la gente non vuole la guerra.", "Perch\u00e9 mai un povero contadino dovrebbe voler rischiare la pelle in guerra, quando il vantaggio maggiore che pu\u00f2 trarne \u00e8 quello di tornare a casa tutto intero?", "Certo, la gente comune non vuole la guerra: n\u00e9 in Russia, n\u00e9 in Inghilterra e neanche in Germania.", "\u00c8 scontato.", "Ma, dopo tutto, sono i capi che decidono la politica dei vari Stati e, sia che si tratti di democrazie, di dittature fasciste, di parlamenti o di dittature comuniste, \u00e8 sempre facile trascinarsi dietro il popolo.", "Che abbia voce o no, il popolo pu\u00f2 essere sempre assoggettato al volere dei potenti.", "\u00c8 facile.", "Basta dirgli che sta per essere attaccato e accusare i pacifisti di essere privi di spirito patriottico e di voler esporre il proprio paese al pericolo.", "Funziona sempre, in qualsiasi paese\u00bb.", "Come si pu\u00f2 notare, la citazione reale \u2013 riportata da una sola fonte, ma autorevole \u2013 \u00e8 molto meno netta di quella contenuta nel post oggetto della nostra verifica, non fa riferimento esplicito alla paura ed \u00e8 utilizzata da Goering per spiegare il metodo utilizzato dai nazisti per far accettare alla popolazione tedesca la seconda guerra mondiale."], "category": "Notizia imprecisa", "publish_date": "2020-10-26", "tags": ["adolf hitler", "citazione", "hermann goering", "nazionalsocialismo", "nazismo", "paura", "processo di norimberga", "seconda guerra mondiale"], "links": ["https://www.facebook.com/story.php?story_fbid=2807973306081460&id=100006064530172", "https://www.treccani.it/enciclopedia/hermann-goering/", "https://www.ilgiornale.it/news/sport/impaurire-persone-mancini-e-post-sul-nazista-1898315.html", "https://www.treccani.it/enciclopedia/processi-di-norimberga_%28Dizionario-di-Storia%29/", "https://nuremberg.law.harvard.edu/transcripts/1-transcript-for-nmt-1-medical-case?seq=1&q=+type:transcripts", "https://nuremberg.law.harvard.edu/search/?q=hermann+goering&m=documents&m=transcripts&m=photographs", "https://www.snopes.com/fact-check/war-games/", "https://books.google.it/books/about/Nuremberg_Diary.html?id=Fc8OAQAAIAAJ&redir_esc=y", "https://www.apa.org/monitor/2016/05/nazi-mind", "http://www.mit.edu/people/fuller/peace/war_goering.html"]}
{"url": "https://facta.news/immagine-modificata/2020/10/26/salvini-non-ha-indossato-una-mascherina-con-sopra-limmagine-della-madonna-di-pompei/", "title": "Salvini non ha indossato una mascherina con sopra un\u2019immagine della Madonna di Pompei", "content": ["Il 23 ottobre 2020 su Facebook \u00e8 stata pubblicata una foto che mostra un primo piano del leader della Lega Matteo Salvini mentre indossa una mascherina con un disegno raffigurante la Madonna di Pompei.", "L\u2019immagine \u00e8 accompagnata da questo commento, scritto da chi ha pubblicato l\u2019articolo: \u00abCaro salvini tu nn sei degno di portare questa mascherina con la Madonna del rosario nn ami le persone di colore vergognati sei ridicolo fai proprio schifo\u00bb.", "Questa notizia \u00e8 falsa.", "Si tratta infatti di un fotomontaggio.", "Nella foto originale non modificata \u2013 scattata il 15 ottobre 2020 \u2013 Salvini indossa in realt\u00e0 una mascherina con la scritta \u00abTrump 2020\u00bb, in riferimento alle elezioni presidenziali negli Stati Uniti D\u2019America in programma per il 3 novembre 2020."], "category": "Immagine Modificata", "publish_date": "2020-10-26", "tags": ["#verabot", "covid-19", "madonna di pompei", "mascherina", "matteo salvini", "nuovo coronavirus sars-cov-2", "religione"], "links": ["https://www.facebook.com/photo.php?fbid=3715927161765341&set=basw.AbpdZO_7Znv_ODkihFDWaIG46SxDAqycqgQH3-4dValnavwPg8KoQNG5n2be-9UXOIB7Cw2RcS7Rfpfd3JV76F9-b5kdjkyLHaMAu7Anm9B3ubXM9LuhR7goeXKd76wXTw0es2h_Ie4kjy5Mymqt5ewO_pLENbjt64pWjs7aXxYAhg.2317047661774642.10221783241484545.3715927161765341.2350518451761585.1469913403400233.3579405345453246&type=1&opaqueCursor=Abp9fMBkiHv_oYqnoXnoJKZyhsUGpPgQcldQNxrMYDDxV6zs43bqJjpAHMw7chzha1webTTM8qQtHTYLFHgVZOeu6kzSwVr5l-mvy7GJwENiVwNYiTexuss0-wMg85Nv7Tx0UDpNBjvh3ZHWuWp8qf-K2etElNeniQKU-myFNyJ9dZamoPVQIpgAohUaz17f3lz-01vqXcfxEVHMQacwhGFu30xNPffOcu6C4wF8wDWtyxe2JDOhz56lwiuyWyw8OkbVvgZYTc7eGK1wlQoRX4zxnaDkn2PA3ipK8lecpFfxEIlMGN_YABWGxCrc-6NuJWFsy42NIWq9ZgqJGM_dNG9t9ldHNSUaVdA9xRM-M7PicoKQKqXkxR0w-xMlA22IR76fxfKOMKsR_Y5kUiAh9OhD8s9UaUuC17J_OlOpqBSBdOXPH51kG6uQHEKRmD8gpD0kz7sQL_e0dIXxSLcjqwbD2bT-TpVQkVxKW7PYYVDomADdjy3xI-CKHStFRtgCBFFILY-nhqQXjVPF785lpCwLXAP1M7U5vu2PpyCkYtVeU6uxURuEM-2HOI2cLN6tqBpnEoERy9K7EcDQF0OLEzavcHyqIClW0tM1RC_zb4ZCyXxtRcoJU3diOVEGUupUfY8IRlW89r68EYkl2BkrAG9I&theater", "https://napoli.fanpage.it/la-storia-della-madonna-di-pompei-o-vergine-del-santo-rosario/", "https://www.dire.it/15-10-2020/515836-usa-salvini-sfoggia-la-mascherina-pro-trump/", "https://www.bbc.com/news/election-us-2020-53657174"]}
{"url": "https://facta.news/notizia-vera/2020/10/27/la-foto-che-ritrae-gli-operatori-del-118-stremati-fuori-dallospedale-santissima-trinita-di-cagliari-e-reale/", "title": "La foto che ritrae gli operatori del 118 stremati fuori dall\u2019ospedale Santissima Trinit\u00e0 di Cagliari \u00e8 reale", "content": ["Luned\u00ec 26 ottobre 2020 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di una fotografia circolata su Facebook.", "La fotografia oggetto della nostra verifica ritrae tre persone, vestite con tuta bianca monouso, guanti blu e visiera in plexiglass, sedute su una panchina e visibilmente stanche.", "L\u2019immagine \u00e8 stata pubblicata da numerosi mezzi d\u2019informazione (ad esempio qui , qui e qui ), che l\u2019hanno presentata come la foto di \u00absoccorritori del 118 allo stremo\u00bb.", "Si tratta di una notizia vera.", "La foto \u00e8 stata scattata il 23 ottobre 2020 fuori dall\u2019ospedale Santissima Trinit\u00e0 di Cagliari ed \u00e8 stata pubblicata su Facebook dall\u2019operatrice del 118 Manuela Piras.", "Il post originale non risulta al momento di dominio pubblico, ma \u00e8 stato ripreso da numerosi profili Facebook ( qui e qui ).", "La fotografia \u00e8 stata anche pubblicata dalla pagina Facebook ufficiale del servizio 118 italiano, che conferma la veridicit\u00e0 del contenuto.", "Secondo il bollettino del ministero della Salute datato 26 ottobre 2020, i pazienti ricoverati con sintomi Covid in Sardegna sono 303, cui vanno ad aggiungersi 35 persone in terapia intensiva.", "La Sardegna \u00e8 oggi la terza regione italiana per saturazione delle terapie intensive, con il 20 per cento di unit\u00e0 gi\u00e0 occupate (il livello d\u2019allerta \u00e8 fissato dal ministero della Salute al raggiungimento della soglia del 30 per cento).", "Come avevamo approfondito in questo articolo , la Regione ha predisposto un piano temporaneo per trasformare le strutture private in Covid Hospital, in modo tale da allentare la pressione sugli ospedali pubblici."], "category": "Notizia Vera", "publish_date": "2020-10-27", "tags": ["#verabot", "118", "coronavirus", "coronavirus sars-cov-2", "covid-19", "operatori 118", "sardegna"], "links": ["https://www.facebook.com/nicola.pinna.56/posts/10221383310884049", "https://www.ansa.it/canale_saluteebenessere/notizie/sanita/2020/10/26/sassarifoto-operatori-118-stremati-per-attesa-ambulanze_b2e08b1f-5a3c-41c1-bd44-2d1eaf7b3dfc.html", "https://www.lanuovasardegna.it/regione/2020/10/25/news/coronavirus-i-volontari-del-118-allo-stremo-1.39457250", "http://ilmattino.it/primopiano/cronaca/coronavirus_la_foto_soccorritori_allo_stremo_fa_giro_web_strutture_al_collasso-5544077.html", "https://www.facebook.com/allergologa/posts/1576654865858398", "https://www.facebook.com/valeriopiga71/posts/146285860560055", "https://www.facebook.com/SIS118/posts/793077307933269", "https://www.unionesarda.it/articolo/news-sardegna/cagliari/2020/10/23/terapie-intensive-occupate-al-15-sardegna-terza-in-italia-piu-del-136-1074446.html", "https://drive.google.com/file/d/198bthfOGs-HM6xgjJGlQUQd_z8F-n281/view#page=11", "https://facta.news/fuori-contesto/2020/10/21/non-e-vero-che-i-ricoveri-ospedalieri-vengono-tutti-registrati-come-malati-covid-per-accedere-a-rimborsi-economici/"]}
{"url": "https://facta.news/notizia-falsa/2020/10/27/il-vice-ministro-della-salute-pierpaolo-sileri-non-si-e-dimesso-perche-non-e-daccordo-con-il-nuovo-dpcm/", "title": "Il vice ministro della Salute Pierpaolo Sileri non si \u00e8 dimesso \u00abperch\u00e9 non \u00e8 d\u2019accordo con il nuovo Dpcm\u00bb", "content": ["Il 26 ottobre 2020 su Facebook \u00e8 stata pubblicata un\u2019immagine che mostra l\u2019anteprima di un articolo pubblicato dal sito Stop Censura \u2013 definito da NewsGuard \u00abun sito anti-immigrazione che pubblica frequentemente informazioni false e fuorvianti\u00bb \u2013 dal titolo: \u00abDpcm, Sileri lascia M5s: \u201cBasta creare terrorismo, stiamo paralizzando il paese\u00bb.", "L\u2019immagine \u00e8 accompagnata da un commento, scritto da chi ha pubblicato il post su Facebook: \u00abIl Viceministro della salute si dimette perch\u00e9 non \u00e8 d\u2019accordo con il nuovo Dpcm, finalmente qualche politico che reagisce\u00bb.", "Questa notizia non trova riscontro in nessuna testata nazionale e locale, n\u00e9 in alcun comunicato o sui profili social ufficiali ( qui , qui e qui ) del vice ministro della Salute Pierpaolo Sileri .", "Si tratta quindi di una notizia falsa e frutto di fantasia.", "Nell\u2019articolo di Stop Censura pubblicato il 26 ottobre 2020 si fa riferimento a delle dichiarazioni di Sileri riportate da RaiNews e ad altre rilasciate durante un\u2019intervista al quotidiano Libero .", "In entrambi i casi, il vice ministro non ha mai annunciato le sue dimissioni perch\u00e9 in disaccordo con l\u2019ultimo Dpcm (decreto del presidente del Consiglio dei ministri) firmato da Giuseppe Conte il 25 ottobre 2020, documento con cui sono state previste una serie di misure stringenti per contrastare l\u2019aumento dei contagi da nuovo coronavirus in Italia.", "RaiNews ha riportato le dichiarazioni di critica di Sileri nei confronti di una norma contenuta nel nuovo Dpcm che prevede la chiusura delle attivit\u00e0 di servizi di ristorazione (tra gli altri, bar e ristoranti) alle ore 18:00: \u00abHo sempre pensato che, laddove c\u2019\u00e8 un protocollo e laddove il protocollo viene rispettato con rigore e severit\u00e0, il rischio di contagio \u00e8 estremamente basso.", "Quindi su questa misura non sono pienamente d\u2019accordo anche se poi la decisione viene presa sui dati, guidata da un Comitato tecnico scientifico\u00bb.", "Su Twitter il 26 ottobre 2020 Sileri ha dichiarato che nel complesso con il nuovo Dpcm sono state varate \u00abmisure proporzionate all\u2019aumento dei casi\u00bb.", "Nell\u2019 intervista rilasciata a Libero , il vice ministro della Salute ha invece dichiarato che una volta terminata questa legislatura non si ricandider\u00e0 con il Movimento 5 Stelle ma torner\u00e0 a fare il chirurgo \u00abal San Raffaele di Milano, dove ho vinto un concorso del 2016\u00bb.", "Riguardo poi alla titolazione della sua intervista a Libero nella versione cartacea del quotidiano \u2013 \u00abLascio M5s e vado a lavorare per Zangrillo\u00bb \u2013 Sileri, sui propri social, ha precisato: \u00abnon lascio il Movimento 5 Stelle\u00bb."], "category": "Notizia Falsa", "publish_date": "2020-10-27", "tags": ["covid-19", "dpcm", "nuovo coronavirus", "pierpaolo sileri"], "links": ["https://www.facebook.com/photo.php?fbid=698392591056813&set=basw.AbpKUTBKL2WVppG7cc-6tiFr8oSE0ZnUnR5lfHVzQLH237CvZguvjHlWrfDQiDTljudJk3pKa2Zb0lakQjx8NehDaOsZY33Kzt3UnmS6dG-jXDvWkfYAfOaIH-1qZGvZfTrceo7dFZsHZuyLuwETOk5gzbBSLYr1GFFBcqbaQG_ZpTWJMRKPHqbxgrHcQ08RgcwZMkBwSLsEYHawTmU8Cz4lnCELZzLbA0LIvqg1aXcdfyUzv9QNjHhaF1MDB2PmrgpvpmABp9fVEZovQes4P9FVxVQgGr6oufVsEYn-8FmGhbVUjlTkhwD5yq5RKshTTOM.1510834842442391.698392591056813.175916224074362&type=1&theater", "https://www.newsguardtech.com/wp-content/uploads/2020/03/StopCensura.info_.pdf", "https://twitter.com/piersileri?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.facebook.com/piersileri/", "https://www.instagram.com/pierpaolosileri/?hl=it", "http://www.salute.gov.it/portale/ministro/p4_5_2_9.jsp?lingua=italiano&label=viceministro&menu=viceministro", "https://archive.is/yOhGD", "http://www.governo.it/it/articolo/coronavirus-il-presidente-conte-firma-il-dpcm-del-24-ottobre-2020/15503", "https://www.rainews.it/dl/rainews/articoli/Coronavirus-Sileri-Non-pienamente-accordo-con-il-Dpcm-968636fe-109a-4222-a575-d56dd495e51d.html?refresh_ce", "https://twitter.com/hashtag/Dpcm?src=hashtag_click", "https://www.liberoquotidiano.it/news/personaggi/25014908/pierpaolo-sileri-pietro-senaldi-quando-tutto-finito-lascio-m5s-per-lavorare-da-alberto-zangrillo.html"]}
{"url": "https://facta.news/notizia-falsa/2020/10/28/non-e-vero-che-ora-in-tutta-la-svezia-ci-sono-zero-vittime-covid/", "title": "Non \u00e8 vero che ora \u00abin tutta la Svezia\u00bb ci sono \u00abzero\u00bb vittime Covid", "content": ["Marted\u00ec 27 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un video pubblicato il 26 ottobre su Facebook.", "Il video oggetto della nostra verifica ha una durata complessiva di quasi sei minuti ed \u00e8 stato pubblicato dalla pagina Facebook \u201cItaliani nel mondo\u201d, che alla data del 27 ottobre conta 286mila follower.", "Il filmato mostra due persone, un adulto vestito con un giubbotto verde e un ragazzino avvolto in un giubbotto blu, che camminano per le strade di Stoccolma.", "Nel corso del video l\u2019uomo sottolinea (minuto 0:23) come nella capitale svedese nessuno indossi la mascherina, nonostante il clima pienamente invernale, e che \u00abqui non sanno nemmeno cos\u2019\u00e8 il Covid, altro che tutte le cazzate che raccontano in Italia\u00bb (minuto 0:30).", "Proseguendo nella passeggiata, l\u2019uomo spiega che Stoccolma \u00abconta un milione di abitanti\u00bb (minuto 0:40) e che nessun giornalista italiano si recher\u00e0 mai l\u00ec a fare un servizio, \u00abaltrimenti cosa vi dovrebbero dire?", "Che tutte queste persone per strade sono tutte matte?\u00bb (minuto 2:35).", "L\u2019uomo conclude il filmato (minuto 3:32) sostenendo che \u00abin tutta la Svezia\u00bb ci sono \u00abzero\u00bb decessi ricollegabili alla Covid-19, ma \u00abadesso, non dall\u2019inizio\u00bb, precisa.", "Si tratta di una notizia falsa.", "L\u2019autore del video \u00e8 Riccardo Palleschi , blogger e collaboratore del quotidiano Il Giornale , nonch\u00e9 fondatore della pagina Facebook Italiani nel mondo .", "Al momento del video Palleschi si trovava realmente a Stoccolma, come testimonia uno scontrino pubblicato come prova tra i commenti al video.", "Dall\u2019inizio dell\u2019emergenza sanitaria a oggi la Svezia ha fatto molto discutere per la particolarit\u00e0 del suo approccio alla pandemia, controcorrente rispetto al resto del mondo sia nella scelta di non approntare un lockdown, che in quella di non rendere obbligatorio l\u2019utilizzo di mascherine.", "I dispositivi di protezione individuale, infatti, sono attualmente \u00abnon raccomandati\u00bb dal governo svedese, dal momento che la loro efficacia nel combattere la diffusione dell\u2019infezione viene definita \u00abpoco chiara\u00bb dal sito ufficiale governativo.", "Veniamo ora alle vittime da Covid-19 in Svezia, che l\u2019autore del video definisce pari a zero \u00abadesso, non dall\u2019inizio\u00bb.", "Alla data del 27 ottobre 2020, i decessi per Covid-19 in Svezia sono in totale 5.918, il che fa del Paese scandinavo la dodicesima nazione al mondo per decessi da Covid ogni 100mila abitanti .", "Come avevamo approfondito in questo articolo , la Svezia ha una mortalit\u00e0 da Covid-19 di molto superiore rispetto a quella dei Paesi limitrofi.", "Come spiegava la rivista Science in un articolo pubblicato a inizio ottobre e dedicato alla risposta svedese alla pandemia, \u00abnel complesso della popolazione l\u2019impatto dell\u2019approccio svedese \u00e8 inconfondibile.", "Oltre 94.000 persone sono state diagnosticate con Covid-19, e almeno 5.895 sono morte.", "Il Paese ha subito circa 590 morti per milione \u2014 analoghe a 591 per milione negli Stati Uniti e 600 in Italia, ma molto superiori alle 50 per milione in Norvegia, 108 in Danimarca e 113 in Germania.\u00bb", "I dati sono quelli pubblicati giornalmente dall\u2019agenzia di salute pubblica (Folkh\u00e4lsomyndigheten) svedese.", "Nell\u2019ultimo mese (e dunque a partire dal 27 settembre) i decessi confermati in Svezia sono\u00a0 stati in totale 71, uno solo il 26 ottobre, il giorno in cui \u00e8 stato girato il video.", "Dopo un\u2019apparente normalizzazione nei mesi estivi, il numero di casi di Covid-19 in Svezia \u00e8 tornato a salire a partire da inizio settembre.", "Nonostante il dato sull\u2019utilizzo delle mascherine contenuto nel video sia reale, \u00e8 scorretto parlare di \u00abzero morti di Covid-19\u00bb in Svezia.", "Il Paese si trova infatti ancora nel pieno dell\u2019emergenza sanitaria e il numero dei decessi continua a salire, come si pu\u00f2 notare confrontando ancora una volta i decessi svedesi con quelli degli altri Paesi scandinavi: dal 27 settembre a oggi i decessi dovuti alla Covid-19 sono stati 10 in Norvegia , 15 in Finlandia e 60 in Danimarca .", "Per contrastare l\u2019arrivo della seconda ondata, dal 21 ottobre le autorit\u00e0 svedesi hanno previsto nuove restrizioni che includono il divieto di organizzare eventi con pi\u00f9 di 50 persone e l\u2019obbligo per i ristoranti di garantire un metro di distanza tra i tavoli."], "category": "Notizia Falsa", "publish_date": "2020-10-28", "tags": ["#verabot", "covid-19", "italiani nel mondo", "nuovo coronavirus", "riccardo palleschi", "svezia"], "links": ["https://www.facebook.com/981876038539032/videos/955289254961785/", "https://www.ilgiornale.it/autore/riccardo-palleschi-151448.html", "https://www.facebook.com/emigrareallestero", "https://time.com/5899432/sweden-coronovirus-disaster/", "https://www.folkhalsomyndigheten.se/the-public-health-agency-of-sweden/communicable-disease-control/covid-19/", "https://experience.arcgis.com/experience/09f821667ce64bf7be6f9f87457ed9aa", "https://time.com/5800901/coronavirus-map/", "https://facta.news/storie/2020/10/19/la-conferenza-stampa-del-dottor-bacco-e-un-elenco-di-informazioni-false-o-fuorvianti/", "https://www.sciencemag.org/news/2020/10/it-s-been-so-so-surreal-critics-sweden-s-lax-pandemic-policies-face-fierce-backlash", "https://www.folkhalsomyndigheten.se/smittskydd-beredskap/utbrott/aktuella-utbrott/covid-19/statistik-och-analyser/bekraftade-fall-i-sverige/?fbclid=IwAR1_bW93kvcHjK10T4U1eHxPj2VbdxZtB-uKOeh3Rm0MHw02AhIdVzr7RxY", "https://experience.arcgis.com/experience/09f821667ce64bf7be6f9f87457ed9aa", "https://www.vg.no/spesial/2020/corona/", "https://experience.arcgis.com/experience/92e9bb33fac744c9a084381fc35aa3c7", "https://www.sst.dk/en/english/corona-eng/status-of-the-epidemic/covid-19-updates-statistics-and-charts", "https://www.thelocal.se/20201021/rules-or-recommendations-just-how-strict-are-swedens-coronavirus-guidelines"]}
{"url": "https://facta.news/fuori-contesto/2020/10/28/gheddafi-non-ha-predetto-il-nuovo-coronavirus-ma-ha-parlato-di-virus-artificiali-e-vaccini/", "title": "Gheddafi non ha predetto il nuovo coronavirus, ma ha parlato di virus artificiali e vaccini", "content": ["Il 28 ottobre 2020 su Facebook \u00e8 stata pubblicata una foto di Muammar Gheddafi , politico e militare libico ucciso nel 2011 al termine di un conflitto civile in Libia, accompagnata da una sua presunta dichiarazione che avrebbe rilasciato alla 64esima edizione dell\u2019Assemblea Generale delle Nazioni Unite svoltasi a New York (Usa) nel 2009.", "Gheddafi avrebbe detto: \u00abCreeranno virus da soli e ti venderanno antidoti e poi faranno finta di aver bisogno di tempo per trovare una soluzione quando gi\u00e0 ce l\u2019hanno\u00bb.", "La presunta dichiarazione del capo libico \u00e8 accompagnata da questo commento, scritto da chi ha pubblicato il post su Facebook: \u00abCosa intendeva comunicarci con quel discorso?", "Due anni dopo fu fatto fuori in una guerra di invasione militare nella sua Libia\u00bb.", "Questa dichiarazione non trova riscontro in nessuna testata nazionale e locale e in nessuna fonte ufficiale.", "Si tratta quindi di una notizia frutto di fantasia.", "Come hanno verificato lo scorso aprile i colleghi di Africa Check durante la 64esima Assemblea Generale della Nazioni Unite svoltasi a New York dal 23 settembre 2009 al 29 settembre 2009, Gheddafi non ha mai dichiarato quanto riportato nel post oggetto della nostra verifica.", "Nel suo intervento, durato oltre un\u2019ora e mezzo e svoltosi il 23 settembre 2009 ( qui il video, qui la trascrizione), il capo libico riferendosi all\u2019influenza H1N1 \u2013 conosciuta come influenza suina \u2013 aveva dichiarato che \u00abforse era un virus creato in un laboratorio sfuggito al controllo, originariamente inteso come arma militare\u00bb.", "In un secondo passaggio, aveva aggiunto che \u00abforse domani ci sar\u00e0 l\u2019influenza dei pesci, perch\u00e9 a volte produciamo virus controllandoli.", "\u00c8 un\u2019attivit\u00e0 commerciale.", "Le aziende capitaliste producono virus in modo che possano generare e vendere vaccinazioni\u00bb.", "Gheddafi, quindi, nel suo intervento ha fatto delle speculazione sulla creazione dei virus, criticando \u00able aziende capitaliste\u00bb perch\u00e9 produttrici a suo parere di virus per vendere poi i vaccini.", "La citazione oggetto della nostra verifica probabilmente deriva quindi da un\u2019interpretazione successiva di alcuni passaggi del discorso di Gheddafi, ma non vi \u00e8 alcun riscontro ufficiale relativo alla reale pronuncia di quelle parole da parte del leader libico."], "category": "Fuori Contesto", "publish_date": "2020-10-28", "tags": ["#verabot", "covid-19", "muammar gheddafi", "nuovo coronavirus"], "links": ["https://www.facebook.com/1112612585567350/photos/basw.AbqXE955hU0ywwSLKEdA6kX63nsA5DcfBWu9z4iMWIh-2CRAEsgdZVYYOnIi0QdSk7sTSQh4CmMKjNqxoZD7pHI6zKfJwGslS0EEfVRk3KG2XmdSzOcPlxLRxrKzNwrSm8CkO-02eEgn_Bfhd1J2MIEHfMGZbO9VEDz97h1X5EznqJEz2-gGaEk3BuGgifVVtiLb5f_0dynKfgiBN_2_MTl-pmxsJHVhrTiWLtvpLI6-MUrVfmUNw6OEDTgSv98CvAaMRzaoZg0k6vDI1puRjWEhM3mNwaRnaY2uR_NFRBxUZvpwKPRKM355oDm8jEGDeWJf2hGBM8_kWhYKAP-G9vgj.2851021088516492.2851076101844324.10208136513887544.2816306005293281.1668457203316216.761725127723661.2764165717192083/1668457203316216/?type=1&theater", "https://www.treccani.it/enciclopedia/muammar-gheddafi_(Enciclopedia-Italiana)/", "https://africacheck.org/fbcheck/no-gaddafi-didnt-predict-coronavirus-but-did-talk-about-viruses-and-vaccines/", "https://gadebate.un.org/en/sessions-archive/64", "https://gadebate.un.org/en/64/libya", "https://www.youtube.com/watch?v=BKMyY2V0J0Y&ab_channel=Qadhadhfa", "https://www.africanews.com/2017/09/19/speech-muammar-gaddafi-at-the-64th-un-general-assembly-in-2009//", "https://www.epicentro.iss.it/focus/h1n1/aggiornamenti"]}
{"url": "https://facta.news/notizia-falsa/2020/10/28/non-e-vero-che-in-ghana-il-giorno-in-cui-si-divorzia-bisogna-indossare-gli-stessi-abiti-usati-per-il-matrimonio/", "title": "Non \u00e8 vero che in Ghana il giorno in cui si divorzia bisogna indossare gli stessi abiti usati per il matrimonio", "content": ["Il 26 ottobre 2020 su Facebook \u00e8 stata pubblicata una foto che mostra 6 persone \u2013 tre uomini e tre donne \u2013 sedute su una panca e vestite in abiti da sposi.", "Lo scatto \u00e8 accompagnato da questo testo: \u00abIn Ghana bisogna essere vestiti come il giorno del matrimonio quando \u00e8 il giorno del divorzio\u00bb.", "Questa notizia \u00e8 falsa.", "La foto originale \u00e8 stata scattata nel gennaio 2009 nel distretto di Pader (Uganda, Africa) e mostra tre coppie mentre pregano in una chiesa di un campo di sfollati il giorno del loro matrimonio, come si pu\u00f2 verificare qui .", "Come hanno verificato i colleghi di Africa Check , la legge sul matrimonio in Ghana non prevede nessun codice di abbigliamento per quando si divorzia."], "category": "Notizia Falsa", "publish_date": "2020-10-28", "tags": ["africa", "ghana", "matrimonio"], "links": ["https://www.facebook.com/photo.php?fbid=1138846229851112&set=basw.Abo_lo-SNAObp4hGhr3seZvsRke9JNmMXmDDRS2hto1dHJ52A09WdaWPnkfTnb7FrESiolCPZMZ8_nIOXxjCP0bXK7Anx_tszr-3v7hmacOCDr7NAVYSVSs6Lt8r5z4ODA5IDDK1PiU-32GPIrroIIJSC10xbYIgbC3uz1xp-3iH5Q.3439288162775434.3631289696890274.1138846229851112.3398832453539063.10219303545680987.10214765930582215.10220793016087132.5797367613608660.3894798080530490&type=1&theater", "https://www.google.com/maps/place/Distretto+di+Pader,+Uganda/data=!4m2!3m1!1s0x17715d1732a41ced:0xe750477bac90fa41?sa=X&ved=2ahUKEwiZ3cnxxtfsAhVl4uAKHZ2kAlMQ8gEwAHoECAwQAQ", "https://www.alamy.com/stock-photo-lacekocot-pader-uganda-friends-and-family-gather-for-the-group-wedding-101707861.html?mid=41152&siteID=MRu_ISar6sQ-DiV879rfd7FKs41FKt7kaQ&utm_source=LS&utm_medium=affiliate&utm_content=US", "https://africacheck.org/fbcheck/ugandan-photo-used-in-claim-that-ghanaian-couples-have-to-wear-wedding-outfit-for-divorce/", "https://www.refworld.org/pdfid/548edd8f4.pdf"]}
{"url": "https://facta.news/notizia-imprecisa/2020/10/29/la-camera-dei-deputati-non-ha-attivato-un-servizio-mensa-con-orario-19-21/", "title": "La Camera dei Deputati non ha attivato \u00abun servizio mensa con orario 19-21\u00bb", "content": ["Mercoled\u00ec 28 ottobre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 27 ottobre 2020 su Facebook dal deputato della Lega Roberto Paolo Ferrari .", "Il post oggetto della nostra verifica contiene una fotografia di Roberto Fico nell\u2019aula della Camera dei Deputati e lo screenshot di un sms che recita: \u00abDal luned\u00ec al gioved\u00ec, presso i locali della ristorazione al piano Aula avr\u00e0 luogo un servizio mensa con orario 19-21.", "Il servizio \u00e8 attivo da oggi, 27 ottobre\u00bb.", "Il post \u00e8 accompagnato da un commento, scritto dal parlamentare leghista, in cui si legge: \u00abI 5 Stelle ed i PD al governo chiudono i ristoranti alle 18 per tutti gli italiani, poi per\u00f2 si aprono il ristorante della Camera dei Deputati.", "Gli anticasta che si fanno casta!", "La Lega non fruir\u00e0 del servizio di ristorazione finch\u00e9 tutti i ristoranti del Paese non potranno essere aperti anche la sera nel rispetto di tutte quelle norme anticovid cui hanno dovuto adeguarsi!\u00bb.", "Si tratta di una notizia vera, ma superata dagli eventi e che circolando senza il giusto contesto sui social network finisce per veicolare una notizia imprecisa.", "Come raccontato dal Fatto Quotidiano in un articolo del 27 ottobre, l\u2019sms riportato nel post oggetto della nostra verifica \u00e8 stato realmente inviato ai deputati.", "\u00abFino a oggi, per le misure anti-covid, era stato lasciato aperto solo il servizio d\u2019asporto per i cibi\u00bb si legge sul quotidiano, \u00abl\u2019intenzione era riaprire due sale su tre, permettendo a massimo 40 deputati di entrare per rispettare il distanziamento\u00bb.", "La riapertura \u00e8 stata tuttavia bloccata dal presidente della Camera Roberto Fico, che di comune accordo con i questori \u2013 le figure incaricate di vigilare sulla corretta applicazione delle norme interne a Montecitorio \u2013 ha bocciato l\u2019iniziativa.", "La mensa della Camera dunque non riaprir\u00e0 negli orari serali e continuer\u00e0 a svolgere solo il servizio di asporto."], "category": "Notizia imprecisa", "publish_date": "2020-10-29", "tags": ["camera dei deputati", "dpcm", "lega", "mensa", "ristoranti"], "links": ["https://www.facebook.com/1470060946558604/posts/2837169323181086/", "https://www.camera.it/leg18/29?shadow_deputato=307620&idpersona=307620&idlegislatura=18", "https://www.ilfattoquotidiano.it/2020/10/27/il-ristorante-di-montecitorio-vuole-riaprire-per-cena-dopo-le-18-e-invita-i-parlamentari-con-un-sms-ma-il-presidente-fico-lo-chiude/5982003/", "https://www.lastampa.it/politica/2020/10/27/news/ristoranti-tutti-chiusi-ma-non-quello-di-montecitorio-1.39468292"]}
{"url": "https://facta.news/fuori-contesto/2020/10/29/questo-video-non-mostra-il-momento-dellarresto-dellattentatore-della-cattedrale-di-nizza/", "title": "Questo video non mostra \u00abil momento dell\u2019arresto dell\u2019attentatore\u00bb della cattedrale di Nizza", "content": ["Il 29 ottobre 2020 su Facebook \u00e8 stato pubblicato un video che mostra una persona per strada con un pistola in mano mentre viene bloccata da due agenti di polizia.", "Le immagini sono accompagnate da questo commento, scritto da chi ha pubblicato il post: \u00abAttentato di #Nizza, in esclusiva per voi il momento dell\u2019arresto dell\u2019attentatore\u00bb.", "Il riferimento \u00e8 a quanto verificatosi intorno alle 9 del mattino del 29 ottobre 2020 presso la cattedrale di Notre-Dame di Nizza (Francia) dove un uomo ha ucciso con un coltello tre persone.", "L\u2019aggressore \u00e8 stato poi arrestato dalla polizia e sul fatto sta indagando la Procuratore Nazionale Antiterrorismo.", "Il video oggetto della nostra analisi \u00e8 un contenuto fuorviante e veicola una notizia falsa.", "Il filmato non mostra infatti \u00abil momento dell\u2019arresto dell\u2019attentatore\u00bb di Nizza.", "Le immagini si riferiscono in realt\u00e0 ad una scena verificatasi il 12 agosto 2020 a Nizza quando una donna, dopo aver sparato pi\u00f9 volte in aria davanti a una stazione della polizia municipale, \u00e8 stata bloccata da due agenti, come si pu\u00f2 verificare qui e qui ."], "category": "Fuori Contesto", "publish_date": "2020-10-29", "tags": ["francia", "nizza"], "links": ["https://www.facebook.com/watch/?v=348411646421572&external_log_id=c0b6cb02dc2b08479e0db56acc858a14&q=attentato%20a%20nizza", "https://www.lemonde.fr/societe/article/2020/10/29/attaque-au-couteau-a-nice-au-moins-un-mort-et-plusieurs-blesses-l-auteur-interpelle_6057753_3224.html", "https://www.ladepeche.fr/2020/08/12/video-nice-une-femme-interpellee-apres-avoir-vise-des-policiers-avec-son-arme-9017451.php", "https://france3-regions.francetvinfo.fr/provence-alpes-cote-d-azur/alpes-maritimes/nice/nice-femme-arretee-apres-avoir-tire-trois-coups-feu-blanc-devant-poste-police-1862354.html"]}
{"url": "https://facta.news/notizia-falsa/2020/11/05/la-notizia-secondo-cui-biden-in-michigan-avrebbe-ricevuto-138-mila-voti-allimprovviso-mentre-trump-zero-e-falsa/", "title": "La notizia secondo cui Biden in Michigan avrebbe ricevuto 138 mila voti all\u2019improvviso mentre Trump zero \u00e8 falsa", "content": ["Il 4 novembre 2020 su Facebook \u00e8 stata pubblicata un\u2019immagine che mostra due momenti del conteggio dei voti nello stato del Michigan, durante lo spoglio dei risultati delle elezioni presidenziali statunitensi del 3 novembre scorso.", "Il testo \u00e8 in inglese.", "Nella parte alta dell\u2019immagine si vede che, in primo momento, il candidato democratico Joe Biden aveva meno voti del presidente uscente Donald Trump: 1,992,356 contro gli oltre 2 milioni del candidato repubblicano.", "Nella parte bassa invece si vede che Biden avrebbe superato i 2 milioni e 130 mila voti, mentre Trump sarebbe rimasto alla cifra precedente.", "Nell\u2019immagine compare una scritta (in inglese) in cui ci domanda come avrebbe fatto il candidato democratico a ottenere 138 mila voti in un colpo solo, mentre il numero di voti di Trump rimane gli stessi.", "L\u2019immagine \u00e8 accompagnata da questo commento in italiano, scritto da chi ha pubblicato il post su Facebook: \u00abI brogli in Michigan. #havintotrump \u201cDi colpo circa 140000 voti tutti a Biden e SOLO a Biden.", "Hanno truccato le elezioni.", "La carica amorale, eversiva e demoniaca di questa gente \u00e8 inimmaginabile\u201d\u00bb.", "Questo notizia \u00e8 falsa.", "Andiamo con ordine.", "Come hanno ricostruito i colleghi statunitensi di PolitiFact , tra i primi a condividere l\u2019immagine sui social denunciando la questione \u00e8 stato Matt Mackowiak, fondatore di una societ\u00e0 di comunicazioni politiche del partito repubblicano, sul suo profilo Twitter.", "Il tweet \u00e8 stato anche ripreso dal profilo ufficiale di Donald Trump con questa domanda: \u00abWHAT IS THIS ALL ABOUT?\u00bb (in italiano, \u00abCos\u2019\u00e8 questa storia?\u00bb).", "Dietro la storia c\u2019\u00e8 un errore umano, corretto in tempi molto brevi.", "Questo errore umano ha fatto nascere la notizia falsa di una presunta aggiunta improvvisa, nel corso del conteggio, di oltre centomila voti in pi\u00f9 per Biden.", "Caroline Wilson, impiegata per la contea di Shiawassee, nel Michigan centrale, ha detto ad Afp Fact Check che si \u00e8 trattato di un errore umano: \u00abHo aggiunto uno zero in pi\u00f9 accidentalmente\u00bb, riportando cos\u00ec 153.710 voti per il candidato democratico invece di 15.371.", "\u00abNel momento in cui l\u2019errore \u00e8 stato scoperto, \u00e8 stato corretto, probabilmente entro 20 minuti\u00bb, ha specificato ancora Wilson.", "Per questo motivo, Tracy Wimmer, portavoce del Dipartimento di Stato del Michigan, ha dichiarato che la notizia secondo cui Biden avrebbe ricevuto in poco tempo oltre centotrentamila voti in pi\u00f9 pi\u00f9 mentre Trump zero \u00e8 falsa.", "Matt Mackowiak ha successivamente cancellato il suo primo tweet contenente l\u2019immagine oggetto della nostra verifica e in un secondo ha spiegato di averlo fatto dopo aver appreso che la questione era nata da un errore di battitura in una contea del Michigan."], "category": "Notizia Falsa", "publish_date": "2020-11-05", "tags": ["donald trump", "elezioni presidenziali usa", "joe biden", "michigan"], "links": ["https://www.facebook.com/photo.php?fbid=1858250024316458&set=basw.AboKw3pjj1LRjNUinfE7xLVXtyEZ7JTCq994j54hA9wWH0HAweO1qrKpf7-_NvvDVYrpPhNV8BiW1AoSP3PZIQCP6_jWkwyj26ug3KlSbER75U6mB1zPi6IZqJqNnRjPuRYd7Pip_8xKm_E3Gj8yYCY_.1858250024316458.133819051824964.4609720522402347.194622188807391.10224957567229564.3534655826626485.1465054987036992.2593701540854728.10158056211358773&type=1&opaqueCursor=AbrFIf4uQXE7HiNCO3HCTUNUGq0xZiYfzJ5VwEUNFytYYdyBK52vp3y3en-ygH8ADZIhSKLJEtJrUeuKJFihNAk0GKo_hXakslYlMCOKyOvbGkpY6h6V9517fvjJQSmdqA9SoN7-SRjckNwWxZvo7qGVS7qqh25MjMdiAgQNm8b_YEwliXen3pEaMp6ICNbOovtv2U6ThPv27jd7NtrelKDAFe5GcOGGk5aE6_zBEuBfEmoZQLl9_MnZK1mskgEG2YV3C2aB_vsqE4NUFloAOY6U4QMq44NVIdIvg4m9Hf-xVcQqo4h_5ox7oRcXvYQ_gpmvi6cS-iZPoDXdCk-TCZkLSsEhhN9btHzD8f8otXCU1-C1F_Ua3UY7BOHvv8f6Sy40vreM7Yywe4wJ0znbo-mCCJHP-wVTXbFn1Md5i_1B5KPNtF_hdKWz5P-CJOm34VXYVkNJkgaBuIlBljgqKr-1Pm148jVM64rO1wmNSPVG4mOkpuhHErNQePN-UqdvotO3zcp4xiWbj4_vje024FwC24E9GUXGyRB1slwykjN5ieEHp6rMvflSCI4kbpN_gdPYNPQ8Cn6Ig-06HgXH3YejMUr4lphkoBUUCRkaNk0o9ZdnyDePa3_6Rk63OpDoQh4-ZA8_WVjugBPWHJdINYA1x7TNQQbmYhteeBx05h_5tmYOy3PFjXIYaswPYzGe-FrlgxvvoAYXoL9XKi22CytOQA2rlB42pExpt_QKMm3LTs7TpRV300CRFX2KhKwqI7v-R92LsgtrEG5RkBcOsw4s&theater", "https://www.politifact.com/factchecks/2020/nov/04/tweets/no-biden-did-not-receive-thousands-mysteriously-su/?fbclid=IwAR2eoV1d_MfPVTPv3yMhuatiKU03oFYiC_Guixh0jpbljLqJVlgVFKPHPU0", "https://twitter.com/MattMackowiak/status/1323992377380450309", "https://twitter.com/realDonaldTrump/status/1324012341458075648", "https://factcheck.afp.com/human-error-michigan-county-vote-tally-sparks-claims-election-fraud?fbclid=IwAR2OerrVryO2NwOrm-VntV0A65kkn6AEGIY7827fcSZ-fZYak0w_YZTyEMw", "https://factcheck.afp.com/human-error-michigan-county-vote-tally-sparks-claims-election-fraud?fbclid=IwAR2OerrVryO2NwOrm-VntV0A65kkn6AEGIY7827fcSZ-fZYak0w_YZTyEMw"]}
{"url": "https://facta.news/notizia-falsa/2020/11/03/questo-memorandum-di-accordo-per-lacquisto-di-vaccini-contro-linfluenza-pandemica-e-del-2019-ma-non-riguarda-la-covid-19/", "title": "Questo memorandum di accordo per l\u2019acquisto di \u00abvaccini contro l\u2019influenza pandemica\u00bb \u00e8 del 2019, ma non riguarda la Covid-19", "content": ["Luned\u00ec 2 novembre 2020 la redazione di Facta ha ricevuto una segnalazione via WhatsApp che chiedeva di verificare un articolo pubblicato il 14 maggio 2020 da Secondo Piano News , che si definisce una \u00abtestata giornalistica periodica\u00bb dedicata alle notizie \u00abdalla Calabria, dall\u2019Italia e dal mondo\u00bb.", "L\u2019articolo oggetto della nostra verifica si intitola \u00abCovid e la Pandemia pilotata.", "L\u2019Unione europea sapeva.", "Ecco i documenti\u00bb e si concentra su \u00abuna \u201cmemo\u201d datata marzo 2019\u00bb, pubblicata dall\u2019Unione Europea e dedicata alla \u00absottoscrizione di Contratti quadro per i vaccini contro l\u2019influenza pandemica\u00bb.", "Lo scopo dell\u2019accordo, secondo l\u2019articolo, sarebbe stato quello di \u00abpreparare gli Stati membri per la prossima pandemia influenzale\u00bb.", "Nel pezzo si legge ancora: \u00abil passaggio pi\u00f9 curioso, quanto inquietante, \u00e8 quando il documento, stilato in una sorta di Faq (domande e risposte) tratta la questione della reperibilit\u00e0 del patogeno su cui sperimentare il vaccino.", "\u201cSar\u00e0 fornito dall\u2019Oms\u201d, \u00e8 scritto nero su bianco\u00bb La tesi sostenuta da Secondo Piano News \u00e8 che a marzo 2019 l\u2019Unione Europea fosse al corrente della futura emergenza sanitaria di Covid-19 e che il piano per produrre il vaccino di un\u2019emergenza non ancora scoppiata fosse liberamente disponibile online.", "Si tratta di una notizia falsa.", "Il documento citato nell\u2019articolo esiste davvero ed \u00e8 liberamente disponibile a questo link .", "Si tratta di un memorandum di accordo-quadro lungo tre pagine, che mette nero su bianco la disponibilit\u00e0 di alcuni Paesi membri dell\u2019Unione Europea \u2013 Belgio, Croazia, Cipro, Estonia, Francia, Germania, Grecia, Irlanda, Lussemburgo, Malta, Olanda, Portogallo, Slovacchia, Slovenia e Spagna \u2013 a collaborare per sviluppare un meccanismo di approvvigionamento rapido ed economico in caso di influenza pandemica.", "Il riferimento contenuto nel documento non \u00e8 naturalmente alla pandemia di Covid-19, che sarebbe esplosa solo nove mesi pi\u00f9 tardi , ma all\u2019esperienza della pandemia influenzale di A/H1N1 , dovuta a un virus completamente differente dal coronavirus Sars-Cov-2.", "L\u2019influenza causa, come tutti sappiamo, epidemie stagionali con ceppi virali ogni anno leggermente diversi (motivo per cui ogni anno bisogna ripetere la vaccinazione antinfluenzale), e occasionalmente pandemie in cui si diffonde maggiormente, causando a volte anche un numero importante di decessi.", "Il concetto \u00e8 esplicitato nello stesso documento, quando si spiega che l\u2019esigenza di un accordo \u00e8 nata nel 2010, nel corso di una conferenza organizzata dalla presidenza di turno belga del Consiglio dell\u2019Unione Europea sulle \u00ablezioni imparate dalla pandemia di A/H1N1\u00bb.", "Le debolezze identificate erano quelle relative \u00aba prezzo, responsabilit\u00e0 e disponibilit\u00e0\u00bb dei vaccini e per questo si \u00e8 reso necessario questo \u00abaccordo per la produzione e la fornitura di vaccini contro l\u2019influenza pandemica\u00bb firmato dagli stati membri su base volontaria con l\u2019azienda farmaceutica leader nella produzione di vaccini Sequirus .", "Sempre secondo quanto si legge nel documento, il ceppo della futura influenza pandemica sarebbe stato fornito a Sequirus dai \u00ablaboratori di riferimento dell\u2019Organizzazione Mondiale della Sanit\u00e0\u00bb e il contratto avrebbe avuto validit\u00e0 di 48 mesi, con la possibilit\u00e0 di rinnovo per ulteriori 24 mesi.", "Come ha confermato Sequirus in un comunicato dello scorso 14 ottobre 2020, la produzione del vaccino anti-influenzale procede a ritmo sostenuto e l\u2019azienda ha gi\u00e0 fornito \u00abun numero record\u00bb di dosi per \u00abfar fronte all\u2019aumento delle richieste\u00bb di vaccino anti-influenzale durante la pandemia di coronavirus."], "category": "Notizia Falsa", "publish_date": "2020-11-03", "tags": ["covid-19", "nuovo coronavirus", "sars-cov-2", "unione europea"], "links": ["https://archive.is/89ras", "https://ec.europa.eu/health/sites/health/files/preparedness_response/docs/ev_20190328_memo_en.pdf", "https://www.epicentro.iss.it/coronavirus/sars-cov-2", "https://www.epicentro.iss.it/focus/h1n1/faqecdc", "https://www.epicentro.iss.it/influenza/influenza", "https://www.infodata.ilsole24ore.com/2020/02/03/la-timeline-interattiva-delle-pandemie-dellorganizzazione-mondiale-della-sanita/", "https://www.who.int/dg/speeches/2009/influenza_h1n1_lessons_20090702/en/", "https://www.seqirus.it/chi-siamo", "https://www.seqirus.com/news/eu-flu-day-seqirus-confirms-influenza-vaccines-delivered-across-eu"]}
{"url": "https://facta.news/notizia-vecchia/2020/10/21/la-notizia-del-commissario-della-polizia-di-catania-aggredito-in-casa-e-del-2018/", "title": "La notizia del commissario della polizia di Catania aggredito in casa \u00e8 del 2018", "content": ["Il 20 ottobre 2020 su Facebook sono state pubblicate due foto di un uomo ferito alla testa e sanguinante.", "Gli scatti sono accompagnati da questo commento, scritto da chi ha pubblicato il post: \u00abSiamo alla FOLLIA.", "A Catania, il commissario di Polizia Nuccio Garozzo \u00e8 stato aggredito A SANGUE in casa propria da una banda di immigrati, uno dei quali \u00e8 un ghanese in Italia per \u201cmotivi umanitari\u201d.", "Dovr\u00e0 convivere con 80 punti di sutura.", "Per questo presunto profugo invece nessuno sconto, espulsione IMMEDIATA.", "Chi ci porta la guerra in casa nostra NON \u00e8 il benvenuto.", "P.s.", "Se si fosse anche difeso, il poliziotto ora sarebbe indagato.", "Una legge GIUSTA sulla legittima difesa che tuteli gli aggrediti e non gli aggressori \u00e8 una delle priorit\u00e0 da adottare da parte di questo governo di senza palle!\u00bb.", "Questa notizia risale al 2018 ed \u00e8 stata ripubblicata senza un chiaro riferimento temporale che permetta al lettore di capire quando il fatto \u00e8 realmente accaduto.", "Il 30 agosto 2018 a Catania due uomini avevano ferito con colpi di arma da taglio un commissario di polizia di\u00a0nome Nuccio Garozzo dopo che aveva reagito ad un tentativo di furto nella propria abitazione, come si pu\u00f2 leggere qui e qui .", "Gli uomini \u2013 due gambiani di cui uno con permesso di soggiorno per motivi umanitari poi revocato dopo l\u2019aggressione \u2013 erano stati arrestati .", "Il testo del post oggetto della nostra verifica \u00e8 estrapolato da un post di condanna dell\u2019accaduto pubblicato su Facebook il 31 agosto 2018 dal leader della Lega Matteo Salvini quando ricopriva la carica di ministro dell\u2019Interno."], "category": "Notizia Vecchia", "publish_date": "2020-10-21", "tags": ["catania", "immigrazione", "nuccio garozzo"], "links": ["https://www.facebook.com/achille.marchione/posts/10217725748804496", "https://www.cataniatoday.it/cronaca/rapina-casa-poliziotto-accoltella-arrestato-gambiano-30-agosto-2018.html", "https://www.lasicilia.it/news/cronaca/184746/catania-commissario-aggredito-uno-dei-migranti-ha-precedenti-e-polemica.html", "https://www.lasicilia.it/news/catania/184880/poliziotto-aggredito-revocata-protezione-umanitaria-a-ladro-ghanese.html", "https://palermo.repubblica.it/cronaca/2018/09/09/news/catania_il_commissario_aggredito_in_casa_preso_il_complice_del_rapinatore-205994885/", "https://www.facebook.com/salviniofficial/posts/10156029614073155?__xts__[0]=68.ARAYwub91GsNvkeXEITwV3GevcZPzbSFlALhWquwMeCbvoLrIkbL6ytJwt53cv4EHR3zD6jUtHRN4fNMRend10JeCFvDou9uVwfs8HPC5MVlw1L6JO_IdwndKdkb9Wd6txkrK_xtvZaoja7GRFGUTTBNxFfSDvsJQUburuJTSN7-tAdReol2jpO4jzaa4a4fibIQo4ZJXXvnajt3qQRMPQ8Q6xLFxMPzXqDW3s_jIPvJGc2F_P6_jjYifhPj-wp8SVNMNYvx3B9syy781j2tcVnc_sKCSO46f-lStY1uex5zOio3Py6RAmY4GnDSlVDm7Iadr1CHScKNQ1F0vi5f&__tn__=-R", "http://www.senato.it/leg/18/BGT/Schede/Attsen/00025407.htm", "https://www.interno.gov.it/it/matteo-salvini-0"]}
{"url": "https://facta.news/fuori-contesto/2020/11/04/questa-immagine-non-mostra-i-risultati-elettorali-in-corso-delle-elezioni-americane-ma-una-vecchia-previsione/", "title": "Questa immagine non mostra i risultati elettorali in corso delle elezioni americane, ma una vecchia previsione", "content": ["Il 3 novembre 2020 su Facebook \u00e8 stata pubblicata un\u2019immagine che mostra una cartina elettorale degli Stati Uniti d\u2019America e una divisione dei grandi elettori tra Donald Trump e Joe Biden, i due sfidanti nelle presidenziali americane del 2020.", "Nell\u2019immagine a Donald Trump, il presidente statunitense uscente del Partito repubblicano, vengono assegnati 362 grandi elettori , mentre Joe Biden (Partito democratico) soltanto 176.", "Trump, si legge ancora nell\u2019immagine, avrebbe una chance del 91 per cento di essere rieletto.", "Nella grafica compare anche la scritta: \u00abHelmuth Norpoth model\u00bb.", "La foto \u00e8 accompagnata da questo commento: \u00abMENTRE LA TV (fake) ITALIANA dice che Biden \u00e8 in vantaggio, dagli USA giungono altre news\u00bb.", "Questo \u00e8 un contenuto fuorviante che veicola una notizia falsa.", "L\u2019immagine oggetto della nostra verifica non mostra infatti i risultati elettorali che giungono dagli Stati Uniti dopo la votazione per le elezioni presidenziali del 3 novembre 2020.", "L\u2019immagine mostra in realt\u00e0 una previsione del risultato elettorale realizzata negli scorsi mesi da Helmut Norpoth , professore presso la Stony Brook University a Long Island (Stati Uniti d\u2019America), e basata un suo modello di previsione del risultato elettorale.", "La previsione \u00e8 stata pubblicizzata sul sito della sua universit\u00e0 ai primi di agosto.", "In base a quel modello \u2013 che \u00e8 appunto una previsione fatta mesi fa, molto prima del voto \u2013 Donald Trump avrebbe avuto una forte possibilit\u00e0 di essere rieletto, appunto pari al 90 per cento con 362 grandi elettori dalla sua parte, mentre il democratico Biden si sarebbe fermato a 176.", "Per essere eletto presidente degli Stati Uniti d\u2019America bisogna infatti conquistare la maggioranza assoluta dei 538 grandi elettori, dunque almeno 270 grandi elettori.", "Attualmente, invece, secondo i primi risultati delle elezioni presidenziali statunitense Biden (dato per favorito in molti sondaggi) sarebbe in vantaggio su Trump, ma su diversi stati chiave c\u2019\u00e8 ancora incertezza sul risultato del voto, come si pu\u00f2 vedere qui , qui e qui .", "Per questo motivo non \u00e8 ancora chiaro chi sar\u00e0 il nuovo presidente degli Stati Uniti d\u2019America."], "category": "Fuori Contesto", "publish_date": "2020-11-04", "tags": ["donald trump", "elezioni presidenziali usa", "joe biden"], "links": ["https://www.facebook.com/photo.php?fbid=118428953398433&set=a.117925126782149&type=3&theater", "https://www.ilpost.it/2016/11/07/come-si-elegge-presidente-stati-uniti/", "https://news.stonybrook.edu/facultystaff/maverick-modeller-helmut-norpoth-predicts-another-win-for-trump/?spotlight=6", "https://www.stonybrook.edu/commcms/polisci/people/_faculty/Norpoth_Helmut.php", "http://primarymodel.com/", "https://www.corriere.it/esteri/elezioni-usa-2020/notizie/elezioni-usa-2020-sondaggi-9b2eebc0-1dac-11eb-9970-42ca5768e0fd.shtml", "https://www.nytimes.com/interactive/2020/11/03/us/elections/results-president.html", "https://edition.cnn.com/election/2020/results/president?iid=politics_election_national_map", "https://www.foxnews.com/elections/2020/general-results"]}
{"url": "https://facta.news/notizia-falsa/2020/11/03/putin-non-ha-dichiarato-che-i-servi-dei-rothschild-si-sono-infiltrati-nei-vostri-governi-nei-vostri-media-nelle-vostre-istituzioni/", "title": "Putin non ha dichiarato che \u00abi servi dei Rothschild si sono infiltrati nei vostri governi, nei vostri media, nelle vostre istituzioni\u00bb", "content": ["Il 2 novembre 2020 su Facebook \u00e8 stata pubblicata un\u2019immagine contenente una presunta dichiarazione che avrebbe rilasciato il presidente della Federazione russa, Vladimir Putin : \u00abI servi dei Rothshild [ sic ]\u00a0si sono infiltrati nei vostri governi, nei vostri media, nelle vostre istituzioni\u2026 Non cascate nei loro trucchi.", "La Russia non rimarr\u00e0 a braccia conserte e non permetter\u00e0 che i suoi cugini europei siano assassinati e disumanizzati.", "La finzione \u00e8 terminata.", "La guerra \u00e8 iniziata.", "La verit\u00e0 e la giustizia dovranno prevalere\u00bb.", "Questa \u00e8 una notizia falsa.", "La presunta dichiarazione di Putin contro i Rothschild (e non Rothshild, come scritto erroneamente nel messaggio oggetto della nostra verifica) si presenta come una traduzione di un tweet del presidente russo.", "Ma non trova alcun riscontro in nessuna testata nazionale e internazionale, in nessun comunicato ufficiale della presidenza russa e neppure nel profilo Twitter ufficiale di Putin.", "I Rotschild sono un\u2019 importante famiglia di banchieri di origine tedesca al centro da tempo di diverse teorie del complotto."], "category": "Notizia Falsa", "publish_date": "2020-11-03", "tags": ["rothschild", "vladimir putin"], "links": ["https://www.facebook.com/photo.php?fbid=3365402900163931&set=a.330779190292999&type=3&theater", "http://en.kremlin.ru/", "http://en.kremlin.ru/", "https://twitter.com/KremlinRussia_E", "https://www.treccani.it/enciclopedia/rothschild/", "https://www.washingtonpost.com/podcasts/retropod/how-the-antisemitic-conspiracy-theories-about-the-rothschilds-began-1/"]}
{"url": "https://facta.news/fuori-contesto/2020/11/04/questo-video-di-un-paziente-picchiato-in-ospedale-e-del-2013-e-non-e-stato-girato-in-italia/", "title": "Questo video di un paziente picchiato in ospedale \u00e8 del 2013 e non \u00e8 stato girato in Italia", "content": ["Il 1\u00b0 novembre 2020 su Facebook \u00e8 stato pubblicato un video in cui si vede una operatore sanitario colpire pi\u00f9 volte un paziente mentre si trova su un letto di ospedale.", "Le immagini sono accompagnate da questo messaggio, scritto da chi ha pubblicato il post: \u00abORA, PROVATE A PENSARE SE QUELLA PERSONA FOSSE UN VOSTRO FAMILIARE O AMICO, \u2026.", "TUTTO QUESTO MENTRE NOI PENSIAMO AD ALTRO!!", "ORGANIZIAMOCI [ sic ] REGIONE PER REGIONE, OBBIETTIVO PERSONALE SANITARIO.", "LI PRENDEREMO O DENTRO O FUORI, MA LI PRENDEREMO!! \u26d4 MASSIMA CONDIVISIONE \u26d4\u00bb.", "Questo \u00e8 un contenuto fuorviante che veicola una notizia falsa.", "Il video non documenta infatti una scena verificatesi in Italia durante la pandemia di Covid-19.", "Le immagini, registrate nel febbraio 2013 a Perm, in Russia, mostrano in realt\u00e0 un anestesista russo di nome Andrey Votyakov mentre colpisce pi\u00f9 volte un paziente.", "Secondo quanto riportato dai media internazionali, il dottore aveva dichiarato all\u2019epoca di essere dispiaciuto per quello che era successo e affermato che in precedenza il paziente lo aveva insultato: \u00abPoi si \u00e8 aggiunta la stanchezza cronica.", "Mi sono lasciato andare, e l\u2019ho colpito pi\u00f9 volte\u00bb.", "Dopo che il video \u00e8 divenuto pubblico, Votyakov \u00e8 stato licenziato e la polizia ha aperto un\u2019indagine sull\u2019accaduto.", "Nel 2014, il medico \u00e8 stato condannato a cinque mesi di servizi sociali e a 100 mila rubli di multa (poco pi\u00f9 di mille euro)."], "category": "Fuori Contesto", "publish_date": "2020-11-04", "tags": ["#verabot", "covid-19", "nuovo coronavirus", "nuovo coronavirus sars-cov-2", "operatori sanitari"], "links": ["https://www.facebook.com/napoliierioggidomaniesempre/videos/1169100120171905/", "https://news.sky.com/story/doctor-punches-heart-surgery-patient-in-chest-10441208", "https://news.sky.com/story/doctor-punches-heart-surgery-patient-in-chest-10441208", "https://www.themoscowtimes.com/2015/03/04/russian-paramedics-caught-beating-incapacitated-patient-video-a44468"]}
{"url": "https://facta.news/notizia-falsa/2020/11/05/non-e-vero-che-in-wisconsin-alle-ultime-elezioni-presidenziali-ci-sono-piu-voti-che-votanti/", "title": "Non \u00e8 vero che in Wisconsin alle ultime elezioni presidenziali ci sono pi\u00f9 voti che votanti", "content": ["Il 4 novembre 2020 \u00e8 stata pubblicata su Facebook un\u2019immagine in cui si legge che nello stato del Wisconsin (Stati Uniti) sarebbe emerso che il numero dei voti contati (3.170.206) sarebbe pi\u00f9 alto di quello dei votanti registrati (3.129.000).", "Nell\u2019immagine compare anche un testo in cui si legge che questo presunto fatto dimostrerebbe che i democratici abbiano commesso una frode durante lo spoglio dei risultati delle elezioni presidenziali statunitensi del 3 novembre scorso.", "Il testo \u00e8 in inglese.", "L\u2019immagine \u00e8 accompagnata da questo commento in italiano, scritto da chi ha pubblicato il post su Facebook: \u00abPIU\u2019 VOTI CHE VOTANTI IN WISCONSIN!", "Condividere!\u00bb.", "Questa notizia \u00e8 falsa.", "Come ha ricostruito il sito di fact-checking statunitense Snopes , il Wisconsin non ha contato pi\u00f9 voti di quanti ne abbia registrati.", "In basi infatti ai dati ufficiali della Commissione elettorale del Wisconsin, al 1\u00b0 novembre 2020, i votanti registrati sono in realt\u00e0 3.684.726 (come si pu\u00f2 leggere qui ) e non 3.129.000 come si legge nell\u2019immagine oggetto della nostra verifica.", "Questo numero infatti (3.129.000) si riferisce ai votanti registrati nel Wisconsin nel 2018 , cio\u00e8 due anni fa."], "category": "Notizia Falsa", "publish_date": "2020-11-05", "tags": ["donald trump", "elezioni presidenziali usa", "joe biden", "wisconsin"], "links": ["https://www.facebook.com/photo.php?fbid=2522847224675995&set=a.1397384513888944&type=3&theater", "https://www.snopes.com/fact-check/wisconsin-more-votes-than-voters/", "https://elections.wi.gov/node/7220", "https://ballotpedia.org/Voter_registration"]}
{"url": "https://facta.news/notizia-vera/2020/11/05/valerio-staffelli-ha-realmente-condiviso-la-falsa-notizia-delle-mascherine-distribuite-porta-a-porta-e-ricoperte-da-sostanze-chimiche/", "title": "Valerio Staffelli ha realmente condiviso la falsa notizia delle mascherine distribuite porta a porta e ricoperte da \u00absostanze chimiche\u00bb", "content": ["Gioved\u00ec 5 novembre 2020 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un\u2019immagine circolata sull\u2019app di messaggistica istantanea.", "L\u2019immagine oggetto della nostra verifica si presenta come lo screenshot di un post pubblicato il 22 ottobre da Valerio Staffelli , inviato della trasmissione televisiva di Canale 5 Striscia la Notizia .", "Il post consisterebbe nella condivisione di un testo che recita: \u00abAttenzione!!", "Ora sta circolando qualcosa di nuovo.", "La gente va di porta in porta per distribuire maschere.", "Dicono che sia una nuova iniziativa del governo locale.", "Ti chiedono di indossarlo per vedere se si adatta.", "\u00c8 stato spruzzato con sostanze chimiche che ti faranno dormire.", "Allora verrai derubato !!", "NON accettare maschere da estranei.", "Avverti i tuoi amici, \u00e8 un momento critico e le persone sono disperate, il crimine aumenter\u00e0.", "Stiamo attenti!\u00bb.", "Il testo \u00e8 accompagnato da un commento, scritto da Staffelli, in cui si legge: \u00abNon sappiamo ancora dove e come, tenete alta la guardia e nel dubbio chiamate subito il 112\u00bb.", "Valerio Staffelli ha realmente pubblicato il contenuto in questione, ma quella delle mascherine distribuite porta a porta e ricoperte da \u00absostanze chimiche\u00bb \u00e8 una notizia falsa.", "Nonostante il post non compaia pi\u00f9 sui profili social di Valerio Staffelli, il contenuto \u00e8 ancora indicizzato su Google, che restituisce come risultato tre link ad altrettanti post (su Facebook , Instagram e Twitter) ora non pi\u00f9 disponibili.", "Si tratta dunque di contenuti rimossi dall\u2019autore.", "Come avevamo gi\u00e0 verificato in un precedente articolo , la notizia di una presunta distribuzione porta a porta di mascherine ricoperte da sostanze chimiche non trova alcun riscontro ufficiale e non \u00e8 riportata da nessuna testata, locale o nazionale.", "Il messaggio riportato nell\u2019immagine oggetto della nostra verifica, inoltre, \u00e8 la traduzione di un testo in inglese, circolato online ad aprile 2020 in diversi Paesi.", "La notizia \u00e8 stata classificata come falsa da diversi siti di fact-checking e testate di informazione internazionali \u2013 ad esempio Snopes , PolitiFact , Reuters , Full Fact , Afp , Maldita.es , Correctiv , The Journal \u2013 ed \u00e8 stata ufficialmente smentita dalla polizia di Singapore tramite un post su Facebook perch\u00e9 anche nella citt\u00e0-stato stava circolando il messaggio falso oggetto della nostra analisi."], "category": "Notizia Vera", "publish_date": "2020-11-05", "tags": ["#verabot", "coronavirus", "coronavirus sars-cov-2", "covid-19", "mascherina", "valerio staffelli"], "links": ["https://www.striscialanotizia.mediaset.it/inviati/valerio_staffelli.shtml", "https://www.google.com/search?q=%22non+sappiamo+ancora+dove+e+come%22+staffelli&oq=&aqs=chrome.4.69i59i450l8.677743j0j7&sourceid=chrome&ie=UTF-8", "https://pixel.facebook.com/Valestaffelli/posts/3348754445178504", "https://www.instagram.com/p/CGcqNs-sec2/", "https://facta.news/notizia-falsa/2020/10/19/la-falsa-notizia-delle-mascherine-distribuite-porta-a-porta-e-ricoperte-da-sostanze-chimiche-per-commettere-furti/", "https://www.facebook.com/singaporepoliceforce/posts/10159649743949408"]}
{"url": "https://facta.news/fuori-contesto/2020/11/06/questa-schermata-di-fox-2-sui-votanti-registrati-due-volte-a-detroit-si-riferisce-al-2019-e-non-centra-con-le-elezioni-presidenziali-attuali/", "title": "Questa schermata di Fox 2 sui votanti registrati due volte a Detroit si riferisce al 2019 e non c\u2019entra con le elezioni presidenziali attuali", "content": ["Il 5 novembre 2020 su Facebook \u00e8 stata pubblicata un\u2019immagine che mostra una schermata televisiva con il logo di una rete televisiva statunitense, Fox 2.", "Sullo schermo si legge (in inglese) che sarebbe stata avviata un\u2019azione legale nei confronti della citt\u00e0 di Detroit da parte di una fondazione.", "Il motivo di questa denuncia viene spiegato subito sotto: nella citt\u00e0 del Michigan ci sarebbero state 4.788 registrazioni di voto duplicate, 32.519 votanti registrati pi\u00f9 degli aventi diritto al voto, 2.503 persone decedute registrate per votare, e uno dei votanti registrati che sarebbe nato nel 1823.", "L\u2019immagine \u00e8 accompagnata da questo commento, scritto in italiano da chi ha pubblicato il post su Facebook: \u00abElezioni #USA #Michigan: 4788 registrazioni di voto duplicate; 32519 pi\u00f9 votanti di quelli registrati; 2503 morti hanno votato per #Biden di cui uno era nato nel 1823!", "Fate un p\u00f2 voi!\u00bb.", "Questo \u00e8 un contenuto fuorviante che veicola una notizia falsa.", "Andiamo con ordine.", "La stessa emittente televisiva Fox 2 Detroit ha chiarito infatti che una propria notizia del 2019 \u00e8 stata utilizzata per diffondere disinformazione sul conteggio dei voti delle elezioni presidenziali del 2020.", "La schermata oggetto della nostra analisi mostra in realt\u00e0 i dati di una causa intentata nel dicembre 2019 da parte della Public Interest Legal Foundation , uno studio legale\u00a0 statunitense di orientamento conservatore che si dedica alla correttezza delle elezioni elettorali, perch\u00e9 gli uffici responsabili del registro elettorale di Detroit avrebbero avuto elenchi non accurati e obsoleti degli elettori.", "La causa \u00e8 stata poi ritirata lo scorso giugno, cio\u00e8 cinque mesi prima del voto elettorale per le presidenziali di novembre, una volta che i funzionari elettorali di Detroit hanno corretto gli errori, come comunicato dalla stessa Public Interest Legal Foundation."], "category": "Fuori Contesto", "publish_date": "2020-11-06", "tags": ["detroit", "elezioni presidenziali usa", "michigan"], "links": ["https://www.facebook.com/photo.php?fbid=10218556435126457&set=a.4610892794687&type=3&theater", "https://www.fox2detroit.com/", "https://www.fox2detroit.com/news/photo-alleging-detroit-voter-born-in-1823-is-from-2019-lawsuit-thats-been-cleared-up", "https://www.fox2detroit.com/news/detroit-has-2500-dead-people-registered-to-vote-lawsuit-claims", "https://publicinterestlegal.org/about-us/", "https://publicinterestlegal.org/blog/detroit-voter-roll-cleanup-lawsuit-ends/"]}
{"url": "https://facta.news/fuori-contesto/2020/11/11/le-accuse-di-pedofilia-contro-joe-biden-sono-prive-di-fondamento/", "title": "Le accuse di pedofilia contro Joe Biden sono prive di fondamento", "content": ["L\u20198 novembre 2020 su Facebook sono state pubblicata una serie di foto che mostrano Joe Biden, il vincitore delle recenti elezioni presidenziali negli Stati Uniti d\u2019America, mentre sembra baciare e accarezzare dei minori.", "Le foto sono accompagnate da questo commento, scritto da chi ha pubblicato il post su Facebook: \u00abEcco chi \u00e8 Biden \u2026 pedofilo, satanista\u00bb.", "Questo \u00e8 contenuto fuorviante che veicola una notizia falsa.", "Come ha verificato il sito di fact-checking statunitense PolitiFact , negli oltre 40 anni di vita pubblica di Biden non sono mai risultate nei suoi confronti accuse formali, denunce, arresti o indagini riguardo a crimini sessuali che coinvolgessero bambini.", "Le false accuse citate nel post oggetto della nostra analisi \u2013 pedofilia e satanismo \u2013 rientrano nelle teoria del complotto, priva di fondamento, nata negli Stati Uniti d\u2019America e conosciuta con il nome di \u201cQAnon\u201d.", "Secondo la teoria, esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro l\u2019attuale presidente degli Stati Uniti d\u2019America Donald Trump.", "Facta ha approfondito la questione in questo articolo .", "Passiamo alle immagini.", "Sono foto pubblicate senza contesto e in alcuni casi manipolate.", "Ad esempio, in una si vede Biden mentre tiene le mani intorno al viso di un bambino e lo sta per baciare.", "Si tratta di una foto scattata il 20 gennaio 2013 e mostra Biden baciare il nipote R. Hunter dopo aver prestato il giuramento da vicepresidente per il secondo mandato da presidente degli Stati Uniti d\u2019America di Barack Obama, come si pu\u00f2 verificare qui .", "In altre foto si vede Biden che sembra toccare il braccio di una ragazzina con lunghi capelli biondi e sussurrarle qualcosa all\u2019orecchio, mentre quest\u2019ultima sembra essere a disagio.", "La ragazza nell\u2019immagine, scattata il 6 gennaio 2015 durante una cerimonia a Washington, si chiama Maggie Coons ed \u00e8 la figlia del senatore Chris Coons , come si pu\u00f2 verificare qui .", "Il senatore Coons in una successiva intervista rilasciata a Fox News l\u201911 gennaio 2015 ha detto che Biden conosce i suoi figli da una vita.", "Al Washington Post ha aggiunto che in quel momento l\u2019ex vicepresidente stava elogiando sua figlia Maggie \u00abper la sua compostezza, offrendole di metterla in contatto con sua figlia in modo che potessero parlare della sfida di avere i propri padri sotto i riflettori della politica\u00bb.", "In un\u2019altra foto si vede Biden abbracciare su un palco una ragazzina e baciarla in testa.", "L\u2019immagine \u00e8 stata scattata il 19 settembre 2008 al Claude Moore Park di Sterling, Virginia, e mostra l\u2019allora senatore Joe Biden candidato alla vicepresidenza mentre abbraccia sua nipote Finnegan Biden durante un evento elettorale, come si pu\u00f2 verificare qui .", "In un\u2019altra immagine ancora, infine, si vede il volto di Biden poco dietro a quello di una ragazza mentre suona un flauto e piange.", "Si tratta in realt\u00e0 di un fotomontaggio.", "Nella foto originale, scattata nel 2015, dietro alla ragazza che suona il flauto non compare Joe Biden, come si pu\u00f2 verificare qui ."], "category": "Fuori Contesto", "publish_date": "2020-11-11", "tags": ["elezioni presidenziali usa", "joe biden", "pedofilia"], "links": ["https://www.facebook.com/photo.php?fbid=10221384493153410&set=bc.AbqJFHDwCE9SiRgXL-Aidg-jlUNnGUQy0A7P84Bztk1zhtijGMcQt8BD2s_nTOZzrWCSQIdWyfA91nbH_oKa5pLChc-qt4q9vmUakc_eKJEZXTjQ7Cq-ZFdVu-00F7rZt0MVYcx7o1qS0A7UcY4WWCGL&type=1&opaqueCursor=AbqUgeSov8PVhSvKhhSuMPPoRfeEd8npoLjFiVugjP4N-h6ULQ2ANiFb-lKqXo8CbMHH-t89HFatoIp8kH_Ci7Rdzq7DnZYWZDmsdOAHFM5vk6LrZlzm2--Jk9L15r5h9505Enbh18uwcY2M_6ZzcIU0wt9Vb_1i-4kmPIDX9vjimr33TV7vQIsGLKFL8LXElY91kcuHuhq2pyZj_uaRv4b6GCE9KmbFf83kw7bTarObmkAhiqDgEv5uSTVL-4Cs0Parsg6fZrnPx8-Wkp0sFeygistRkx33h72CjNYYp92_bfgHkraWxeK7uCyS7JTFruUz50S1AUhACHbsPU8KHVQOcnaAx9kmDefvC6ezzbBzJ40ClQcWahooCErTczXreEhL9N4LSMe0eYr-JJqImbFjGFge_b3wkGlLRLShitvXXaEfheeltX6LrqyaDaMF5z6WP5dd-NiiCfClh9I2V_vzIc4hqNBvpp_XBK2rVOGsNViQR0hqZa_6BBXfq5yXdHoBJ05yU5_aolWM4iV4khFr3BLU3N5Prtt3T584x17H7WxTShEOd5MrXi-bwXf-Ecg&theater", "https://blog.ap.org/behind-the-news/calling-the-2020-presidential-race-state-by-state", "https://www.politifact.com/factchecks/2020/aug/12/facebook-posts/fact-checking-pedophilia-attacks-against-joe-biden/", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "http://www.apimages.com/metadata/Index/Inaugural-Swearing-In-Biden/a7d7b310736348db9a761f69a5a92998/2/0", "https://chriscoons.com/", "http://www.apimages.com/metadata/Index/New-Congress-Senate/ff857df3e10a4e15a62b75f11ca125b7/1/0", "https://www.facebook.com/watch/?v=10152221237642168", "https://www.washingtonpost.com/politics/joe-bidens-affectionate-physical-style-with-women-comes-under-scrutiny/2019/03/31/a41a81d0-5275-11e9-8d28-f5149e5a2fda_story.html?utm_term=.2d9e65622357", "https://www.alamy.com/democratic-vice-presidential-candidate-sen-joe-biden-d-de-l-stands-on-stage-with-granddaughter-finnegan-at-a-campaign-rally-at-claude-moore-park-in-sterling-virginia-on-september-19-2008-upi-photoalexis-c-glenn-image258474801.html", "https://www.buzzfeednews.com/article/lanesainty/this-piccolo-player-cried-when-her-team-lost-and-now-shes-a"]}
{"url": "https://facta.news/notizia-falsa/2020/11/11/non-e-vero-che-il-vaccino-pfizer-avra-efficacia-pari-a-zero-perche-la-percentuale-di-asintomatici-e-del-95-per-cento/", "title": "Non \u00e8 vero che il vaccino Pfizer avr\u00e0 \u00abefficacia pari a zero\u00bb perch\u00e9 \u00abla percentuale di asintomatici \u00e8 del 95 per cento\u00bb", "content": ["Mercoled\u00ec 11 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato su Facebook il 10 novembre.", "Il post oggetto della nostra verifica recita: \u00abRicapitolando \u2026 La Pzifer [ sic ] ha creato il vaccino stabile al 90% (PRATICAMENTE INFERIORE ALLA PERCENTUALE DI ASINTOMATICI CHE \u00c8 DEL 95%, cio\u00e8 efficacia pari a zero)!", "Nel frattempo, mesi fa, la Bill Gates foundation entra nella societ\u00e0 della casa farmaceutica stessa, Bill Gates finanzia la campagna elettorale di Biden, Biden vince e, 24 ore dopo la proclamazione, l\u2019annuncio del vaccino.", "\u00c8 un pianeta meraviglioso.", "CI VACCINERANNO PER AVERE LA STESSA PERCENTUALE DI ASINTOMATICI ATTUALI E LA STESSA DI MORTALIT\u00c0 DA COVD, in compenso avremo chiss\u00e0 quanti effetti collaterali da vaccino e, forse anche, altri morti dovuti ad esso!!", "FANTASTICI!!!", "Praticamente efficace allo 0% visto che il 95%\u00a0 \u00e8 la percentuale di infetti asintomatici!", "Cio\u00e8 ti fai o non ti fai il vaccino, hai il 95% di possibilit\u00e0, se ti infetti, di esser un asintomatico!\u00bb.", "Si tratta di una notizia falsa.", "Il riferimento \u00e8 alla notizia del primo vaccino \u2013 sviluppato dalla casa farmaceutica Pfizer in collaborazione con la societ\u00e0 di biotecnlogie BioNTech \u2013 che potrebbe essere, secondo dati ancora preliminari, in grado di prevenire efficacemente la Covid-19 nel 90 per cento dei casi.", "Come avevamo verificato in questo articolo , non \u00e8 vero che la Bill and Melinda Gates Foundation ha acquisito quote di Pfizer e non \u00e8 vero che i coniugi Gates avessero finanziato la campagna elettorale di Joe Biden.", "Venendo all\u2019affermazione principale contenuta nel post, \u00e8 vero che un vaccino \u00abstabile al 90 per cento\u00bb non avr\u00e0 alcun effetto dal momento che \u00abla percentuale di asintomatici \u00e8 del 95 per cento?\u00bb.", "No, vediamo perch\u00e9.", "Innanzitutto, non \u00e8 vero che la percentuale di asintomatici \u00e8 del 95 per cento.", "Come avevamo spiegato in questo articolo , secondo i dati dell\u2019Istituto superiore di sanit\u00e0 (che non fa distinzione tra pre-sintomatici e asintomatici) il 55,9 per cento dei pazienti positivi alla Covid-19 non presenta sintomi, percentuale in linea con quella registrata in Inghilterra .", "Qualunque sia la percentuale di asintomatici, l\u2019efficacia del vaccino di Pfizer non cambia.", "Come spiega su The Conversation la docente di immunologia virale dell\u2019Universit\u00e0 di Birmingham Zania Stamataki , un tasso di efficacia del 90 per cento per un vaccino significa che questo \u00e8 stato in grado di prevenire la Covid-19 nel 90 per cento dei volontari coinvolti nel trial, se comparato con i risultati ottenuti nei volontari ai quali \u00e8 stato somministrato un placebo.", "Si tratta di un dato molto alto, dal momento che la soglia fissata negli Stati Uniti per l\u2019approvazione di un candidato vaccino \u00e8 del 50 per cento .", "Un vaccino con un tasso di efficacia al 90 per cento avvicinerebbe anche l\u2019obiettivo dell\u2019immunit\u00e0 di gregge indotta scientificamente, che secondo il Lancet potrebbe essere raggiunta immunizzando tra il 60 e il 90 per cento della popolazione.", "Il post oggetto della nostra verifica parla anche di \u00abeffetti collaterali da vaccino\u00bb e \u00abmorti dovuti ad esso\u00bb.", "Prima di essere approvato, un vaccino deve superare tre fasi di trial clinico, che oltre ad accertare l\u2019efficacia del prodotto, ne verifica la sicurezza.", "Per questo, prima di essere approvato, il candidato vaccino di Pfizer e BioNTech dovr\u00e0 raccogliere ulteriori dati circa la sicurezza del vaccino."], "category": "Notizia Falsa", "publish_date": "2020-11-11", "tags": ["asintomatici", "bill e melinda foundation", "bill gates", "coronavirus sars-cov-2", "covid-19", "efficacia", "immunit\u00e0 di gregge", "joe biden", "pfizer", "sorveglianza", "vaccino", "vaccino covid"], "links": ["https://www.facebook.com/sonia.salmeri/posts/10218404683723560", "https://www.bbc.com/news/health-54873105", "https://facta.news/notizia-falsa/2020/11/11/bill-gates-non-ha-finanziato-la-campagna-elettorale-di-biden-e-la-sua-fondazione-non-e-entrata-nella-pfizer/", "https://facta.news/storie/2020/10/21/asintomatici-che-cosa-sappiamo-e-che-cosa-deve-ancora-dirci-la-scienza/", "https://www.epicentro.iss.it/coronavirus/bollettino/Bollettino-sorveglianza-integrata-COVID-19_7-novembre-2020.pdf#page=21", "https://www.imperial.ac.uk/media/imperial-college/institute-of-global-health-innovation/REACT1_12345_Interim-(1).pdf", "https://theconversation.com/pfizer-vaccine-what-an-efficacy-rate-above-90-really-means-149849", "https://www.birmingham.ac.uk/staff/profiles/immunology-immunotherapy/stamataki-zania.aspx", "https://www.npr.org/sections/health-shots/2020/09/12/911987987/a-covid-19-vaccine-may-be-only-50-effective-is-that-good-enough", "https://www.internazionale.it/notizie/2020/11/10/vaccino-pfizer-fine-pandemia", "https://www.thelancet.com/journals/lancet/article/PIIS0140-6736(20)32318-7/fulltext", "https://www.pfizer.com/news/hot-topics/albert_bourla_discusses_covid_19_vaccine_efficacy_results"]}
{"url": "https://facta.news/notizia-falsa/2020/11/06/no-la-ministra-azzolina-non-ha-detto-gli-studenti-che-faranno-le-lezioni-online-avranno-il-trasporto-gratuito/", "title": "No, la ministra Azzolina non ha detto \u00abgli studenti che faranno le lezioni online avranno il trasporto gratuito\u00bb", "content": ["Il 31 ottobre 2020 su Facebook \u00e8 stata pubblicata una foto della ministra dell\u2019Istruzione Lucia Azzolina con una sua presunta dichiarazione: \u00abGli studenti che faranno le lezioni online avranno il trasporto gratuito\u00bb.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abPurtroppo non \u00e8 un fake!\u00bb.", "Il riferimento \u00e8 alla didattica a distanza adottata come misura per contrastare i contagi da nuovo coronavirus in Italia e la presunta dichiarazione di Azzolina sarebbe paradossale (chi fa lezioni a distanza non ha ovviamente bisogno del trasporto).", "Questa \u00e8 una notizia falsa.", "La dichiarazione non trova riscontro in nessuna testata nazionale e locale, n\u00e9 nei profili ufficiali social di Azzolina ( qui , qui e qui ).", "Inoltre, contatto dalla redazione di Facta , lo staff della ministra ha smentito la falsa notizia e chiarito che Azzolina non ha mai dichiarato una frase simile."], "category": "Notizia Falsa", "publish_date": "2020-11-06", "tags": ["#verabot", "covid-19", "lucia azzolina", "ministero istruzione", "nuovo coronavirus", "nuovo coronavirus sars-cov-2", "scuola"], "links": ["https://www.facebook.com/photo.php?fbid=378043339986593&set=bc.AbpXN-cMwSRDH_lSUEY19aJhXJ0Ywkr1D-LAWBTO1aGxLLP-JWXXbB_QODxeHHPTZ4Z-pAL6Cz8oClYaz3FsQP-Awh00b3wW0n1zGZGhiiAEKE112q_OrauQnNWf7_pqnsKHVxNbbHgJzrrTKrHaO-CRpX5u9HvKS-eh86EACU5Mm-GpGlWtZjjH1kfKfnXtf16cTXQKr8rsDj2a108mUZO7&type=1&opaqueCursor=AbpRMLkWgRpJpbSU-PrbupovE-46niqKxUpeiFS1tyoEpQQl-uUNv_X7B_SKzWDtbkF8GSpSwGzGkK2ZNFUXQ0FjYyBxUvwnU-8UHQQBy8TfujnDpkgsDDKxGiktNto2Ou-ljSlMot2atmv32CSYWJIjMmG530j0oaugl0JBAVAyz2eYfiZibqphJenlVqOf-zkEvmh-BYnQZGloF2MhXuAA8WbunZWI36L0BBFWamy8O1rUevrnktcGTvGkCgrFTyy7SlYna8IdXIxomctcC08mcWffcxjPDtOZOCrJjomuq5-a1R8WLvDRDGreZkvCzXcDyqtgxV3ZkgPWJloARP4iRynakfwcSXBnllURoHJaLDzsU8vDLL1hd49IwE1dQyXTgkQrNNbpGncmoawCfhC7pcOfSQ7toGkEQCU0oQUERiY3biM6vJrUhGtLDtQYmc9g3f1gTq8vLGx3tML2sEicAV3eHg8QClFfGFomGsqpzw&theater", "https://www.miur.gov.it/il-ministro", "https://www.facebook.com/LuciaAzzolina82/", "https://twitter.com/AzzolinaLucia?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/luciaazzolina/?hl=it"]}
{"url": "https://facta.news/notizia-falsa/2020/11/06/no-durante-una-diretta-televisiva-sulle-elezioni-americane-non-e-spuntato-pornhub-sul-monitor-della-cnn/", "title": "No, durante una diretta televisiva sulle elezioni americane non \u00e8 spuntato Pornhub sul monitor della CNN", "content": [], "category": "Notizia Falsa", "publish_date": "2020-11-06", "tags": ["cnn", "elezioni presidenziali usa", "pornhub"], "links": []}
{"url": "https://facta.news/notizia-falsa/2020/11/11/bill-gates-non-ha-finanziato-la-campagna-elettorale-di-biden-e-la-sua-fondazione-non-e-entrata-nella-pfizer/", "title": "Bill Gates non ha finanziato la campagna elettorale di Biden e la sua fondazione non \u00e8 \u00abentrata\u00bb nella Pfizer", "content": ["Mercoled\u00ec 11 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica istantanea.", "L\u2019immagine in questione contiene un testo che recita: \u00abRicapitolando\u2026La Pfizer ha creato il vaccino stabile al 90%, nel frattempo mesi fa la Bill Gates Foundation entra nella casa farmaceutica stessa, Bill Gates finanzia la campagna elettorale di Biden, Biden vince e 24 ore dopo la proclamazione, l\u2019annuncio del vaccino.", "\u00c8 un pianeta meraviglioso\u00bb.", "Si tratta di una notizia falsa.", "Il riferimento \u00e8 alla notizia del primo vaccino in grado di prevenire efficacemente la Covid-19 nel 90 per cento dei casi.", "La notizia \u00e8 stata diffusa luned\u00ec 9 novembre attraverso un comunicato di Pfizer, azienda farmaceutica statunitense, e riguarda il candidato vaccino sviluppato dalla stessa Pfizer in collaborazione con la societ\u00e0 biotecnologica tedesca BioNTech.", "Innanzitutto, la Bill and Melinda Gates Foundation non \u00e8 \u00abentrata\u00bb nella Pfizer, nel senso che non \u00e8 diventata di recente azionista di rilievo della societ\u00e0 farmaceutica.", "Per motivi di trasparenza gli investitori di un\u2019azienda quotata in borsa sono infatti di dominio pubblico e tra i principali azionisti di Pfizer non c\u2019\u00e8 la Bill and Melinda Gates Foundation.", "In passato ci sono stati comunque rapporti tra la fondazione benefica dei coniugi Gates e Pfizer.", "Ad esempio nel mese di settembre 2016 \u2013 con una donazione di 16 milioni di dollari per lo sviluppo di un vaccino contro l\u2019infezione da streptococco di gruppo B nei paesi in via di sviluppo \u2013 e nel maggio 2017, quando la fondazione invest\u00ec in Pfizer per la produzione di un contraccettivo iniettabile chiamato Sayana.", "Quanto all\u2019accusa di aver finanziato la campagna elettorale di Joe Biden, il database della Commissione elettorale federale contiene i nominativi dei donatori di cifre superiori a 2mila dollari.", "I nomi di Bill e di Melinda Gates compaiono diverse volte, ma solo a sostegno di candidati al Congresso degli Stati Uniti.", "Si tratta tra l\u2019altro sia di democratici che di repubblicani: Bill Gates ha ad esempio finanziato la campagna di Marco Rubio e Mike Braun , repubblicani, ma anche dei democratici Chris Coons e Kyrsten Sinema .", "Bill e Melinda Gates non figurano come finanziatori della campagna elettorale di Joe Biden.", "Non c\u2019\u00e8 infine alcuna prova del fatto che la notizia dell\u2019efficacia del vaccino Pfizer sia stata rimandata per attendere l\u2019elezione di Joe Biden.", "\u00abSono venuto a conoscenza dei risultati ieri, domenica alle due\u00bb ha spiegato il 9 novembre ad Axios Albert Bourla, amministratore delegato di Pfizer.", "\u00abGli esperti del comitato indipendente, che hanno revisionato i dati, si sono incontrati alle 11 e hanno terminato la loro riunione all\u2019una e mezza\u00bb."], "category": "Notizia Falsa", "publish_date": "2020-11-11", "tags": ["bill e melinda foundation", "bill gates", "coronavirus sars-cov-2", "covid-19", "joe biden", "pfizer", "vaccino", "vaccino covid"], "links": ["https://www.bbc.com/news/health-54873105", "https://www.pfizer.com/news/press-release/press-release-detail/pfizer-and-biontech-announce-vaccine-candidate-against", "https://www.pfizer.com/science/coronavirus/vaccine", "https://money.cnn.com/quote/shareholders/shareholders.html?symb=PFE&subView=institutional", "https://www.gatesfoundation.org/How-We-Work/Quick-Links/Grants-Database/Grants/2016/09/OPP1133548", "https://www.humanitas.it/enciclopedia/infezioni/infezione-da-streptococco-di-gruppo-b", "https://www.pfizer.com/news/press-release/press-release-detail/collaboration_helps_broaden_access_to_pfizer_s_contraceptive_sayana_press_medroxyprogesterone_acetate_for_women_in_some_of_the_world_s_poorest_countries", "https://www.fec.gov/data/receipts/individual-contributions/?contributor_name=gates&two_year_transaction_period=2020&min_amount=2000", "https://www.fec.gov/data/committee/C00620518/", "https://www.fec.gov/data/committee/C00653147/", "https://www.fec.gov/data/committee/C00475392/", "https://www.fec.gov/data/committee/C00508804/"]}
{"url": "https://facta.news/notizia-vera/2020/10/29/le-mascherine-possono-ridurre-lossigeno-che-inspiriamo-e-aumentare-lanidride-carbonica-che-espiriamo-ma-a-un-livello-insignificante-per-la-salute/", "title": "Le mascherine possono ridurre l\u2019ossigeno che inspiriamo e aumentare l\u2019anidride carbonica che espiriamo, ma a un livello insignificante per la salute", "content": ["Il 28 ottobre 2020 la redazione di Facta ha ricevuto via Whatsapp la richiesta di verificare se \u00e8 vero che \u00abla mascherina riduce la quantit\u00e0 di ossigeno che inspiriamo e aumenta la quantit\u00e0 di anidride carbonica che espiriamo\u00bb.", "Il riferimento \u00e8 ai dispositivi di protezione individuale utilizzati durante l\u2019emergenza sanitaria da Covid-19.", "\u00c8 vero che le mascherine possono diminuire la quantit\u00e0 di ossigeno inspirato e aumentare leggermente il tasso di anidride carbonica nel sangue, ma come abbiamo gi\u00e0 approfondito si tratta di una variazione piccola e gli studi in merito sembrano mostrare che le mascherine non causano alcun problema fisiologico (e di sicuro non causano il cancro n\u00e9 la candida polmonare , come alcuni esempi di disinformazione hanno sostenuto in questi mesi).", "Vediamo brevemente alcuni studi scientifici che hanno trattato la questione.", "Secondo uno studio del 2010 pubblicato sulla rivista medica Respiratory Care che ha analizzato le risposte fisiologiche, l\u2019ossigeno e l\u2019anidride carbonica in 10 soggetti sottoposti a un\u2019ora di cammino su tapis roulant, \u00e8 stato osservato che le mascherine N95 (equivalenti alle FFP2) possono causare un temporaneo innalzamento della concentrazione di CO 2 nel sangue, e che l\u2019aria nello spazio tra il volto e la mascherina risulta impoverita di ossigeno e con un eccesso di CO 2 .", "Non si osserva per\u00f2 nessun significativo effetto fisiologico sui soggetti.", "Nel 2012, uno studio analogo su 20 soggetti sugli effetti delle mascherine chirurgiche notava un leggero aumento dell\u2019anidride carbonica nelle arterie ma, anche qui, nessun cambiamento fisiologico significativo, anche dopo un\u2019ora di camminata veloce su un tapis roulant con mascherina.", "Pi\u00f9 recentemente, uno studio pubblicato il 2 ottobre 2020 sulla rivista medica Annals of the American Thoracic Society ha fornito dati rassicuranti anche per quanto riguarda le persone con problemi respiratori.", "Lo studio ha misurato la saturazione dell\u2019ossigeno nel sangue con e senza mascherina chirurgica in due campioni: 15 medici senza condizioni pregresse e 15 veterani anziani affetti da grave broncopneumopatia cronica ostruttiva (Bpco).", "La Bpco \u00e8 una malattia infiammatoria cronica dei polmoni che riduce significativamente la capacit\u00e0 respiratoria.", "Quest\u2019ultimo campione aveva un\u2019et\u00e0 media di quasi 72 anni, con capacit\u00e0 polmonare sotto il 50 per cento.", "Sottoposti a leggero esercizio fisico (6 minuti di camminata) con costante monitoraggio dell\u2019ossigeno, non \u00e8 stato osservato nessun significativo cambiamento nella saturazione dell\u2019ossigeno n\u00e9 nella ritenzione di anidride carbonica in nessuno dei due campioni.", "Perch\u00e9 allora \u00e8 cos\u00ec diffuso il timore che la mascherina ci causi problemi respiratori?", "Probabilmente \u00e8 ricollegabile alla sensazione di disagio che alcuni percepiscono usando la mascherina.", "Il 70 per cento degli operatori sanitari di un ospedale di Toronto (Canada) durante l\u2019epidemia di Sars del 2003 riteneva in effetti le mascherine il presidio protettivo pi\u00f9 fastidioso .", "Gli autori dello studio su Annals of the American Thoracic Society ricordano che le sensazioni di fastidio dovute alla mascherina sono probabilmente dovute a \u00abreazioni neurologiche [\u2026] dall\u2019area altamente termosensibile del volto coperta dalla mascherina, o alla temperatura pi\u00f9 alta dell\u2019aria inspirata [\u2026] o a fenomeni psicologici come ansia, claustrofobia o risposte emotive alla difficolt\u00e0 percepita a respirare\u00bb.", "In effetti, secondo un altro studio del 2012, usare le mascherine N95 aumenta la temperatura della parte del volto coperta dalla mascherina, il che pu\u00f2 spiegare in parte la sensazione di disagio.", "In conclusione, indossare la mascherina tecnicamente pu\u00f2 ridurre la quantit\u00e0 di ossigeno che inspiriamo e aumentare l\u2019anidride carbonica espirata, ma non \u00e8 qualcosa di cui dobbiamo preoccuparci in alcun modo.", "La sensazione di disagio che proviamo non \u00e8 legata a una difficolt\u00e0 effettiva di respirare."], "category": "Notizia Vera", "publish_date": "2020-10-29", "tags": ["#verabot", "anidride carbonica", "coronavirus", "coronavirus sars-cov-2", "covid-19", "mascherina", "ossigeno"], "links": ["https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/", "https://facta.news/notizia-falsa/2020/08/28/no-leccessivo-utilizzo-di-mascherine-sanitarie-non-provoca-la-candida-polmonare/", "http://rc.rcjournal.com/content/55/5/569.short", "https://www.sciencedirect.com/science/article/abs/pii/S1569904812000341?via%3Dihub", "https://www.atsjournals.org/doi/pdf/10.1513/AnnalsATS.202007-812RL", "https://www.epicentro.iss.it/broncopneumopatia/", "https://www.epicentro.iss.it/focus/sars/sars", "https://www.ncbi.nlm.nih.gov/pmc/articles/PMC343853/", "https://academic.oup.com/annweh/article/56/7/808/172262"]}
{"url": "https://facta.news/notizia-falsa/2020/11/12/non-e-vero-che-la-cnn-ha-tolto-larizona-a-biden/", "title": "Non \u00e8 vero che la Cnn \u00abha tolto\u00bb l\u2019Arizona a Biden", "content": ["Il 9 novembre 2020 su Facebook \u00e8 stata pubblicata un\u2019immagine che proviene dal sito dell\u2019emittente statunitense Cnn .", "L\u2019immagine mostra una cartina elettorale degli Stati Uniti d\u2019America e una divisione dei grandi elettori tra Donald Trump, presidente uscente e candidato per il partito repubblicano, e Joe Biden candidato democratico e attuale presidente eletto, dopo la vittoria attribuita dai principali media americani alle scorse elezioni presidenziali del 3 novembre.", "Nell\u2019immagine in questione si vede che Biden ha 279 grandi elettori, mentre Trump 214.", "Inoltre, la cartina mostra che gli Stati dell\u2019Alaska, dell\u2019Arizona, del North Carolina e della Georgia non sono attribuiti a nessuno dei due candidati.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abLA CNN TOGLIE A BIDEN L\u2019ARIZONA !", "COLPO DI SCENA !", "NON \u00c8 CHE FORSE LA CNN HA ASSEGNATO LA VITTORIA A BIDEN TROPPO VELOCEMENTE ?!\u00bb.", "Questa \u00e8 una notizia falsa.", "La Cnn non ha mai attribuito i grandi elettori dell\u2019Arizona a Biden e quindi \u00e8 impossibile che glieli abbia tolti.", "A smentire la notizia falsa \u00e8 stata la stessa emittente televisiva su Twitter in risposta al quotidiano italiano Libero che la riportava in un articolo (poi cancellato dalla testata italiana).", "La copia cache della diretta dello spoglio elettorale della Cnn dimostra che l\u2019emittente non ha mai chiamato l\u2019Arizona per Biden.", "Lo stato dell\u2019Arizona \u00e8 stato invece attribuito al candidato democratico da parte di Fox News e Associated Press , come si pu\u00f2 leggere qui , qui e qui .", "A oggi, con lo spoglio in corso, Biden in Arizona \u00e8 avanti a Trump di oltre 11 mila voti ."], "category": "Notizia Falsa", "publish_date": "2020-11-12", "tags": ["arizona", "cnn", "elezioni presidenziali usa"], "links": ["https://www.facebook.com/DestraMontanelliana/photos/a.117435333140173/222059929344379/?type=3&theater", "https://www.nytimes.com/interactive/2020/11/07/us/elections/pennsylvania-counties-battleground-state.html", "https://www.ilfattoquotidiano.it/2020/11/11/elezioni-usa-il-quotidiano-libero-la-cnn-ha-revocato-la-vittoria-di-biden-in-arizona-ma-lemittente-usa-smentisce-e-falso/6000657/", "https://www.liberoquotidiano.it/news/esteri/25199637/donald-trump-cnn-arizona-tolta-casella-joe-biden.html", "http://web-old.archive.org/web/*/https://edition.cnn.com/election/2020/results/president?iid=politics_election_bop#mapmode=lead", "https://edition.cnn.com/2020/11/05/tech/arizona-fox-news-associated-press-projection/index.html?fbclid=IwAR1F6jMZpd1h6FFtKBbOnpEzKy2WmpKEp6Wdf2kyrnTzVkz8ZjTWJs9Sr1s", "https://www.foxnews.com/elections/2020/general-results", "https://apnews.com/article/ap-explains-arizona-joe-biden-bb16f91b04456b2513f40436248eb62d", "https://edition.cnn.com/election/2020/results/state/arizona/president"]}
{"url": "https://facta.news/fuori-contesto/2020/11/12/questo-video-non-mostra-i-brogli-nelle-elezioni-presidenziali-negli-stati-uniti-ma-polli-scaricati-da-camion-in-arabia-saudita-nel-2016/", "title": "Questo video non mostra i brogli nelle elezioni presidenziali negli Stati Uniti, ma polli scaricati da camion in Arabia Saudita nel 2016", "content": ["Il 6 novembre 2020 su Facebook \u00e8 stato pubblicato un video in si vede una serie di camion fermi e alcune persone che gettano a terra il contenuto dei loro rimorchi.", "Nel video compare anche una scritta in inglese in cui si legge che si tratterebbe di schede elettorali con voti per il presidente uscente e candidato repubblicano Donald Trump, in occasione delle presidenziali negli Stati Uniti d\u2019America concluse lo scorso 3 novembre.", "L\u2019immagine \u00e8 accompagnata da un messaggio in italiano, scritto da chi ha pubblicato il post su Facebook: \u00abBROGLI ELEZIONI U.S.A.\u00bb.", "Questo \u00e8 un contenuto fuorviante che veicola una notizia falsa.", "Il video oggetto della nostra verifica non \u00e8 stato infatti girato negli Stati Uniti d\u2019America durante le elezioni presidenziali di novembre 2020.", "Le immagini si riferiscono a una scena verificatesi a novembre 2016 in Arabia Saudita e mostra in realt\u00e0 un\u2019operazione sotto la supervisione delle autorit\u00e0 locali nella provincia di al-Qassim (nella parte centrale del paese) in cui funzionari pubblici smaltiscono 80 mila pacchi di pollo scaduto confiscati all\u2019interno di 25 camion prima della loro distribuzione, come si pu\u00f2 verificare qui e qui ."], "category": "Fuori Contesto", "publish_date": "2020-11-12", "tags": ["arabia saudita", "brogli", "elezioni presidenziali usa"], "links": ["https://www.facebook.com/ANDREACHALETROMA/videos/10217577177367743/", "https://www.reuters.com/article/uk-fact-check-saudi-chickens-not-us-ball-idUSKBN27L2JJ", "https://english.alarabiya.net/en/variety/2016/11/17/Video-shows-Saudi-Arabia-getting-rid-of-80-000-packs-of-spoiled-chicken-"]}
{"url": "https://facta.news/notizia-falsa/2020/11/11/non-e-vero-che-realclearpolitics-com-ha-tolto-la-pennsylvania-a-biden/", "title": "Non \u00e8 vero che RealClearPolitics.com \u00abha tolto\u00bb la Pennsylvania a Biden", "content": ["Il 10 novembre 2020 su Facebook \u00e8 stata pubblicata un\u2019immagine che proviene dal sito di informazione politica americana RealClearPolitics.com .", "L\u2019immagine mostra una cartina elettorale degli Stati Uniti d\u2019America e una divisione dei grandi elettori tra Donald Trump, presidente uscente e candidato per il partito repubblicano, e Joe Biden candidato democratico e attuale presidente eletto , dopo la vittoria attribuita dai principali media americani alle scorse elezioni presidenziali del 3 novembre.", "Nell\u2019immagine in questione si vede che Biden ha 259 grandi elettori, mentre Trump 214.", "Inoltre, la cartina mostra che gli Stati dell\u2019Alaska, dell\u2019Arizona, della Pennsylvania, del North Carolina e della Georgia non sono attribuiti a nessuno dei due candidati.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abToh!", "Hanno tolto anche la PENNSYLVANIA dai conteggi elettorali !", "Mmmmmh \u2026 chiss\u00e0 come mai ?", "I me(r)dia italiani tremano ed hanno gi\u00e0 inserito la retromarcia, ma ormai \u00e8 troppo tardi.", "Remember well, Uncle Donald won\u2019t even forget you!\u00bb.", "Questa \u00e8 una notizia falsa.", "Tom Bevan , co-fondatore e presidente di RealClearPolitics , ha chiarito dal suo profilo ufficiale di Twitter che il sito non ha mai attribuito la Pennsylvania a Joe Biden (come invece fatto il 7 novembre da altri media.", "Ad esempio da CNN , Fox News , Associated Press ).", "Non corrisponde al vero quindi affermare che RealClearPolitics abbia tolto dal conteggio dei voti per Joe Biden i grandi elettori della Pennsylvania, semplicemente perch\u00e9 non glieli ha mai assegnati.", "Come ha verificato il sito di fact-checking The Dispatch , la copia cache della diretta dello spoglio elettorale del sito conferma che RealClearPolitics.com non ha mai chiamato la Pennsylvania per Biden.", "Ad oggi (11 novembre) RealClearPolitics non ha ancora attribuito la Pennsylvania al candidato democratico ( avanti di 45 mila voti su Trump), come si pu\u00f2 verificare qui ."], "category": "Notizia Falsa", "publish_date": "2020-11-11", "tags": ["elezioni presidenziali usa", "pennsylvania", "realclearpolitics.com"], "links": ["https://www.facebook.com/photo.php?fbid=1907492852726095&set=basw.AbpC9_EV56dtoxH_1xzPLSIivF58RO4J_NuhoKShcz8bblcz8YnWK7aAy4JqWTNclYc-BqdWLZBVLpcVWqgsQQiPb1dU4YJeq6PDYEwMSkA0YW0VxkAViHDHQE4M1cMa1pKKQNqjqmHh4ni5Xj9xjbZfYY4FascLnddcNA8p7PXH0GIycmm3NRHJhgFAo3JHBXY.1907492852726095.10224304179213066.10222359380124918.10225157440271246.170153391447040.10224532743295220.164334048681228.3622789601076866.10217870991942139&type=1&opaqueCursor=AbpPXWLttCEmZYih83uEHU0OtWM_VK9E2vFuYPeSLaUC20xcQEeibfv9vdNOQFHFOKVEeS48uQcrQ7iycoi45j5O6Tl_mSr5LZyWCUNhRuuDkIblI4OHJ3tZYrlBFLV9EMuSgL7YANx1ptlllGC3UPKXMBrxD3dbo7xcIzYmGyw0W8tY31XXe0TU2rRB4M5YGhPrvOyfZAgtGVtTHdKrJGKWWZNEdPJD6qbjpCU4ZwWSarADcJ5ccVnyxwByDM-R24tJ1QjkqlW3gRwFnhDp4w_p_ONSAdYxki6PoZXuaKBNn8E8hE1CSnb0VNP_x5UokioCC-2yTSuMXXwlXn39_BAiD3fFZPVETn9GxnhHLYg2DpdAa_Xg5pgoXch8A7E5FSPm0DjgVTGF2MjiS2H7oHtkWDEe8iKZ8Br1SKXnQn6ZIYMjWJZBe22gzgm_h8HNxlIQq_EnsBtOd37Zj1_0rOspdGchfuuw8dWUUm6bQg9X5fBxppxbIxShpM65S8XfvsWSS5TUTVS32HbgTolRdBQG3bdba41riJ8Rl-hDAkXwFHreZ9ZldOG5gL1EiHbLODK68zbNRQ4sDhSt5CylbJfbzIcUNb-Nont499sGJZzIfCwkyIThmaBtUxA1nTLFKddCGcCtyMXHKbeEDDQrzh80b8twrSagsvJ-R9yM57DZb_ZhosWQderkaqKY6CIfvfQBcM84CpEl2V_HqrNICBsoeQn4RSQOFZdOcz9B_XWeWQ680bfdRV2_g78vms1eeySJsCxk9DWrniWOrpINHzj2&theater", "https://www.realclearpolitics.com/", "https://www.nytimes.com/interactive/2020/11/07/us/elections/pennsylvania-counties-battleground-state.html", "https://www.nytimes.com/interactive/2020/11/07/us/elections/pennsylvania-counties-battleground-state.html", "https://www.realclearpolitics.com/authors/tom_bevan/", "https://blog.ap.org/behind-the-news/calling-the-2020-presidential-race-state-by-state", "https://edition.cnn.com/election/2020/results/president?iid=politics_election_national_map", "https://www.foxnews.com/elections/2020/general-results", "https://twitter.com/270toWin/status/1325113393171337216?ref_src=twsrc%5Etfw%7Ctwcamp%5Eembeddedtimeline%7Ctwterm%5Eprofile%3A270toWin%7Ctwcon%5Etimelinechrome&ref_url=https%3A%2F%2Fwww.270towin.com%2Fmaps%2Fassociated-press-electoral-map-analysis", "https://factcheck.thedispatch.com/p/did-realclearpolitics-rescind-a-projection", "https://web.archive.org/web/*/https://www.realclearpolitics.com/elections/live_results/2020/president/", "https://edition.cnn.com/election/2020/results/state/pennsylvania/president", "https://www.realclearpolitics.com/elections/live_results/2020/president/"]}
{"url": "https://facta.news/notizia-falsa/2020/11/12/no-una-ricerca-scientifica-pubblicata-su-science-non-dimostra-che-i-dati-sui-contagi-sono-falsi/", "title": "No, una ricerca scientifica pubblicata su Science non dimostra che i dati sui contagi sono falsi", "content": ["La redazione di Facta ha ricevuto pi\u00f9 volte (l\u2019ultima il 12 novembre 2020) via Whatsapp la segnalazione di un video apparso sulla pagina Facebook SocialTv Network che viene presentato con l\u2019affermazione \u00abI dati sui contagi SONO FALSI e non lo dico io ma una RICERCA SCIENTIFICA pubblicata su Science.", "E c\u2019\u00e8 dell\u2019altro.\u00bb", "Il video, della durata di 7 minuti e 5 secondi, mostra un giovane uomo (con ogni probabilit\u00e0 Bogdan Andrea Tibusche, gestore della pagina, come racconta questo articolo su neXt Quotidiano ) davanti a un personal computer, dove commenta un articolo apparso il 6 novembre 2020 sulla testata Il Gazzettino , che a sua volta farebbe riferimento a una ricerca scientifica pubblicata sempre il 6 novembre 2020 sulla rivista Science .", "L\u2019articolo viene interpretato come prova che \u00abla scienza dice\u00bb che i numeri sui contagi sono artificialmente gonfiati.", "Al 12 novembre, il video \u00e8 stato condiviso oltre 1.600 volte su Facebook.", "La ricerca scientifica a cui il video fa riferimento esiste davvero, ma non dimostra che i dati sui contagi sono falsi, mentre sono false le conclusioni del video oggetto della nostra verifica.", "Analizziamo di seguito le affermazioni chiave: Al minuto 0:25 il protagonista afferma che \u00abSappiamo che il percorso per stabilire se una persona \u00e8 positiva al coronavirus sono i il tampone e il sierologico.", "Ti fanno il tampone e se esce qualche cosa ti mandano a fare il sierologico\u00bb Questa \u00e8 una notizia falsa.", "Secondo i protocolli del Ministero della Salute, gli unici test utilizzabili sono il cosiddetto tampone molecolare (tramite tecnologia Pcr, di cui abbiamo parlato ad esempio qui ) e i test rapidi antigenici.", "I test sierologici possono essere usati solo allo scopo di screening di comunit\u00e0 (ovvero, secondo il Ministero della Salute, \u00abricerca di persone con infezione in atto in un gruppo esteso di persone per motivi di sanit\u00e0 pubblica\u00bb) e, come da protocollo, devono sempre essere confermati\u00a0 da un test molecolare su tampone.", "Di per s\u00e9 infatti il sierologico non pu\u00f2 confermare l\u2019infezione in atto, ma solo una passata infezione.", "Quindi per certificare un\u2019infezione in atto e il conteggio nel numero di positivi il sierologico, almeno secondo le procedure descritte dal Ministero, non vale: vale solo il tampone molecolare o, in alcuni casi, i test rapidi.", "In seguito la persona nel video legge buona parte dell\u2019articolo del Gazzettino , che riporta in modo sostanzialmente corretto la ricerca pubblicata su Science .", "Per riassumere: secondo questa ricerca, una percentuale di persone non infette dal virus Sars-CoV-2, ma venute in passato in contatto con altri coronavirus umani comuni capaci di causare raffreddori, contiene anticorpi capaci di legare il virus Sars-CoV-2.", "Questa percentuale sembra pi\u00f9 alta nei giovani tra uno e 16 anni: 21 campioni di sangue su 48 raccolti tra il 2011 e il 2018, prima dell\u2019avvento della Covid-19, mostrano anticorpi reattivi.", "Dopo di che, al minuto 2:50, si interrompe la lettura e la persona nel video inizia a reinterpretare quanto appena letto: \u00abRicapitoliamo: il 5,3 per cento delle persone analizzate sono quelle che hanno avuto l\u2019influenza.", "Se si analizzassero tutte le persone, magari solo persone che hanno avuto il raffreddore comune, probabilmente il 100 per cento avrebbero anticorpi\u00bb.", "In questa affermazione, come nel seguito del video, si fa confusione tra raffreddore e influenza.", "Sono due cose diverse: l\u2019influenza \u00e8 una malattia respiratoria dovuta a quattro tipi di orthomixovirus mentre sotto il nome di \u00abraffreddore\u00bb si classifica una malattia respiratoria che pu\u00f2 essere dovuta a oltre 200 virus diversi , nel 10-15 per cento dei casi a quattro coronavirus umani, OC43, HKU1, 229E e NL63.", "Questi coronavirus sono completamente diversi dal virus dell\u2019influenza, come hanno discusso qua i nostri colleghi di Pagella Politica .", "Come si evince dall\u2019articolo di Science, gli anticorpi reattivi a Sars-CoV-2 sono dovuti all\u2019infezione con questi coronavirus comuni, non con il virus dell\u2019influenza.", "Inoltre l\u2019articolo stesso di Science chiarisce che non tutti gli infetti da questi coronavirus contengono anticorpi capaci di riconoscere anche il coronavirus Sars-CoV-2: \u00abInvece, dato che anticorpi reattivi ai HCoV [Coronavirus umani, N.d.T.] sono presenti in praticamente tutti gli adulti, la rarit\u00e0 della cross-reattivit\u00e0 con Sars-CoV-2 (16 su 302, 5,29 per cento) indica requisiti addizionali\u2026\u00bb e quindi se si analizzassero tutte le persone con raffreddore comune non troveremmo affatto un 100 per cento di anticorpi anti-Sars-CoV-2.", "Se lo studio venisse confermato, potrebbe essere vero in alcuni casi che, come prosegue la persona nel video, \u00abquando vi fanno il sierologico in Italia e vi dicono che siete positivi al Sars-CoV-2 probabilmente hanno trovato gli anticorpi del raffreddore comune\u00bb, ma questo al limite sarebbe un problema da tenere in conto per le analisi epidemiologiche a posteriori e non per il conteggio dei positivi, che richiede sempre un tampone molecolare o al limite un test rapido antigenico, test che in entrambi i casi non hanno a che vedere con gli anticorpi.", "Al minuto 3:24 la persone in video continua con \u00abQuindi se vi fanno il sierologico ora e se voi avete avuto un\u2019influenza, avete avuto un raffreddore comune\u2026 quegli anticorpi verranno spacciati per anticorpi contro il Sars-CoV-2 quando in realt\u00e0 sono anticorpi che avete sviluppato contro un raffreddore comune.", "Quindi i numeri che diffondono sui contagi in Italia sono assolutamente falsi.", "Falsi, falsi!\u00bb", "Come abbiamo visto, i dati dei sierologici in s\u00e9 non hanno alcuna rilevanza nel conteggio ufficiale dei positivi in Italia.", "La positivit\u00e0 agli anticorpi tramite test sierologico non entra nel computo dei positivi se non dopo conferma tramite tampone molecolare, che \u00e8 altamente specifico per il coronavirus Sars-CoV-2 e non altri, come abbiamo gi\u00e0 spiegato di recente .", "Quindi affermare che i dati sui contagi in Italia sarebbero \u00abfalsi\u00bb per questo motivo \u00e8 assolutamente privo di fondamento.", "Al minuto 3:57 del video si collega quanto \u00abdedotto\u00bb alla vaccinazione anti-influenzale: \u00abLe persone che si sono prese il raffreddore comune sviluppano degli anticorpi in grado di neutralizzare il Sars-CoV-2.", "E cosa dicono il governo e le regioni?", "Fate il vaccino cos\u00ec non vi infettate dall\u2019influenza.", "Cosa che potrebbe essere utile a combattere il Sars-CoV-2.", "Quindi ci stanno dicendo di non prenderci il raffreddore comune quando con quegli anticorpi potremmo difenderci da Sars-CoV-2, per farci il vaccino\u00bb.", "Di nuovo, qui si confondono influenza e raffreddore comune: l\u2019influenza, essendo dovuta a un tipo di virus completamente diverso dai coronavirus che causano raffreddore, non ha niente a che vedere con l\u2019immunit\u00e0 pregressa verso i coronavirus.", "Se anche per assurdo gli anticorpi anti-virus influenzale potessero agire contro i coronavirus, questi ci proteggerebbero sia se indotti dal nostro sistema immunitario in risposta a un vaccino, sia in risposta a un\u2019infezione.", "In realt\u00e0, esiste addirittura qualche indizio (anche se ancora molto preliminare) che il vaccino anti-influenzale possa indurre una modifica della risposta immunitaria capace di agire, indirettamente, anche sull\u2019infezione da Sars-CoV-2, tramite un meccanismo per\u00f2 diverso dalla produzione di anticorpi specifici.", "Infine, al minuto 4:50 la persona in video afferma che \u00abil 5,3 per cento delle persone in et\u00e0 adulta avevano anticorpi, quindi se fossero state testate per il Sars-CoV-2 sarebbero risultate positive, quindi secondo i nostri governi sarebbero persone malate da Sars-CoV-2\u00bb Ancora la confusione tra test sierologici (che non contano per il conteggio dei positivi) e tamponi, come abbiamo discusso sopra.", "\u00c8 quindi assolutamente falso che quelle persone, \u00absecondo i nostri governi\u00bb, sarebbero di per s\u00e9 conteggiati tra i positivi o addirittura tra i malati.", "In conclusione, nessuna ricerca scientifica ha dimostrato che i dati sui contagi sono falsi, e il contenuto del video, anche se riporta una ricerca reale, la distorce a tal punto e con tali confusioni da diffondere una notizia falsa."], "category": "Notizia Falsa", "publish_date": "2020-11-12", "tags": ["coronavirus", "covid-19", "influenza", "raffreddore", "sars-cov-2", "science", "tamponi"], "links": ["https://www.facebook.com/1046464682092423/posts/4655710791167776/", "https://www.nextquotidiano.it/bogdan-tibusche-andrea-degirolamo-giulia-sarti/", "https://www.ilgazzettino.it/lealtre/covid_anticorpi_igg_durata_immunita_quanto_durano_persone_mai_infettate_news_oggi-5570212.html", "https://science.sciencemag.org/content/early/2020/11/05/science.abe1107", "https://www.trovanorme.salute.gov.it/norme/renderNormsanPdf?anno=2020&codLeg=76939&parte=1%20&serie=null", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://www.epicentro.iss.it/influenza/tec", "https://www.epicentro.iss.it/parainfluenzali/agenti", "https://pagellapolitica.it/dichiarazioni/8739/zaia-la-dice-grossa-no-linfluenza-non-e-un-coronavirus", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://www.medrxiv.org/content/10.1101/2020.10.14.20212498v1.full.pdf"]}
{"url": "https://facta.news/fuori-contesto/2020/11/13/no-questo-video-non-e-stato-girato-a-parigi-e-non-mostra-un-gruppo-di-magrebini-senza-maschera-che-tossisce-sulla-gente/", "title": "No, questo video non \u00e8 stato girato a Parigi e non mostra un \u00abgruppo di magrebini senza maschera\u00bb che tossisce sulla gente", "content": ["Il 12 novembre 2020 su Facebook \u00e8 stato pubblicato un video in cui si vedono diversi agenti delle forze dell\u2019ordine, all\u2019interno di una stazione della metro, entrare nei vagoni e tirare fuori con la forza alcune persone, facendole poi sdraiare a terra.", "Le immagini sono accompagnate da questo commento, scritto da chi ha pubblicato il post su Facebook: \u00abMetro Parigi, gruppo di magrebini senza maschera tossiva in faccia alla gente.", "Avvisata la Gendarmerie che \u00e8 intervenuta a manganellate.", "Dove la polizia funziona e non chiede scusa e perfavore ai criminali\u00bb.", "Questo \u00e8 un contenuto fuorviante che veicola una notizia falsa.", "Il video oggetto della nostra verifica non \u00e8 stato infatti girato a Parigi e non mostra \u00abun gruppo di magrebini senza maschera tossiva in faccia alla gente\u00bb e il conseguente intervento delle forze dell\u2019ordine.", "Le immagini si riferiscono in realt\u00e0 a una scena verificatesi il 2 ottobre 2020 nella stazione metropolitana \u0218tefan cel Mare di Bucarest, capitale della Romania, come si pu\u00f2 verificare qui .", "Il portavoce della gendarmeria romena, Georgian Enache, ha spiegato che le forze dell\u2019ordine sono intervenute per impedire gli scontri tra due tifoserie il giorno della partita tra Dinamo Bucuresti II \u2013 CSA Steaua.", "Durante i tafferugli con la polizia, un gruppo di 100 tifosi della Steaua si \u00e8 rifugiato nella stazione metropolitana.", "I gendarmi li hanno cos\u00ec seguiti, tirati fuori dai vagoni e immobilizzati a terra \u00abpoich\u00e9 c\u2019erano informazioni che avevano oggetti contundenti, armi bianche.", "Volevamo che l\u2019intervento fosse deciso, veloce ed efficiente in modo da proteggere gli altri viaggiatori\u00bb, ha dichiarato Enache."], "category": "Fuori Contesto", "publish_date": "2020-11-13", "tags": ["#verabot", "covid-19", "nuovo coronavirus", "nuovo coronavirus sars-cov-2", "parigi", "romania"], "links": ["https://www.facebook.com/marco.schiavon.3367/videos/2453133748322951/", "https://www.metrolinemap.com/station/bucharest/stefan-cel-mare/", "http://stiri.tvr.ro/interven--ie-in-for--a-a-jandarmilor-la-metrou--dupa-un-conflict-intre-suporteri--suporteri-ai-csa-steaua--sco--i-cu-for--a-din-vagoane--jandarmeria--ne-am-dorit-o-interventie-ferma-pentru-a-proteja-calatorii_870816_video.html#view", "https://www.agerpres.ro/justitie-si-interne/2020/10/02/jandarmeria-despre-incidentul-cu-suporterii-a-fost-nevoie-de-o-interventie-rapida-ferma--584505", "https://fscore.it/game_info/dinamo-bucuresti-ii-csa-steaua-2020-10-02?refresh=1"]}
{"url": "https://facta.news/fuori-contesto/2020/11/13/amazon-microsoft-e-facebook-non-hanno-finanziato-la-campagna-elettorale-di-biden/", "title": "Amazon, Microsoft e Facebook non hanno finanziato la campagna elettorale di Biden", "content": ["Il 13 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in una lista con i \u00abprincipali donatori verso i comitati elettorali di Donald Trump e Joe Biden\u00bb.", "La lista contiene i nomi di diverse aziende e delle presunte donazioni (in dollari) alla campagna elettorale del presidente uscente Donald Trump e a quella dello sfidante Joe Biden.", "Tra le societ\u00e0 citate, spiccano i nomi di Amazon , Microsoft e Facebook , evidenziate in giallo, che insieme avrebbero speso oltre 2 milioni di dollari per favorire l\u2019elezione di Biden.", "Si tratta di un contenuto fuorviante, che veicola una notizia falsa Come riportato in fondo all\u2019immagine \u2013 seppur con un carattere pi\u00f9 piccolo \u2013 la lista in questione non si riferisce alle aziende che hanno direttamente finanziato la campagna elettorale dei due candidati alla presidenza degli Stati Uniti, ma alle donazioni degli impiegati assunti in quelle aziende.", "La classifica \u00e8 stata elaborata dal Centro per le politiche responsive (organizzazione non-profit che si occupa di tracciare i flussi di denaro nella politica americana) ed \u00e8 stata pubblicata da Bloomberg .", "La classifica vede in testa gli impiegati della Alphabet (holding a cui fa capo Google ), che hanno complessivamente donato alla campagna elettorale di Biden circa un milione e 700 mila dollari.", "Gli impiegati pi\u00f9 generosi con Trump sono stati invece quelli del sistema postale americano, con i loro 240 mila dollari complessivi.", "Come risulta dal database del comitato elettorale federale, Facebook , Amazon e Microsoft non hanno effettuato alcuna donazione verso i due candidati e la stessa cosa vale anche per i rispettivi proprietari Mark Zuckerberg, Jeff Bezos e Bill Gates.", "Secondo questa speciale classifica, invece, le persone impiegate nelle tre aziende hanno preferito di gran lunga donare per Joe Biden, uscito vincitore dalla contesa elettorale."], "category": "Fuori Contesto", "publish_date": "2020-11-13", "tags": ["amazon", "bill gates", "donald trump", "elezioni presidenziali usa", "facebook", "joe biden", "microsoft"], "links": ["https://www.loc.gov/item/lcwaN0000345/", "https://www.bloomberg.com/graphics/2020-election-trump-biden-donors/", "https://www.fec.gov/data/receipts/?data_type=processed&two_year_transaction_period=2020&min_date=01%2F01%2F2019&max_date=12%2F31%2F2020", "https://edition.cnn.com/politics/live-news/trump-biden-election-results-11-06-20/h_955b84530e96dc10faf83387f572980f"]}
{"url": "https://facta.news/fuori-contesto/2020/11/12/questa-mappa-elettorale-che-da-in-vantaggio-trump-non-e-di-fox-news-ma-di-un-sito-che-diffonde-la-falsa-notizia-di-brogli-elettorali/", "title": "Questa mappa elettorale che d\u00e0 in vantaggio Trump non \u00e8 di Fox News, ma di un sito che diffonde la falsa notizia di brogli elettorali", "content": ["Gioved\u00ec 12 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato su Facebook l\u201911 novembre.", "Il post oggetto della nostra contiene una mappa elettorale degli Stati Uniti, che assegna 212 delegati a Joe Biden e 219 delegati a Donald Trump (la Cnn ha gi\u00e0 assegnato la vittoria a Biden con 279 delegati, l\u2019affidabile sito di risultati elettorali Decision Desk Hq gliene riconosce 290).", "La mappa contiene anche una differente colorazione per gli stati in cui sarebbero avvenuti \u00abpresunti brogli\u00bb, ovvero Nevada, Arizona, Georgia, Wisconsin, Michigan, Pennsylvania, Virginia e North Carolina.", "Il post \u00e8 accompagnato da un commento, scritto dall\u2019autore del post pubblicato su Facebook, che recita: \u00abAvvisate Mattarella, Conte, Merkel, Macron, Johnson, Netanyahu che le loro figure di merda saranno planetarie.", "Secondo la Fox #joesleepy [= riferimento al nomignolo sarcastico dato da Trump a Joe Biden, NdR] non solo non sarebbe pi\u00f9 Presidente, ma sarebbe stato retrocesso\u00bb.", "Si tratta di una notizia falsa, diffusa attraverso la pubblicazione di un\u2019immagine decontestualizzata.", "Alla data del 12 novembre 2020, Fox News riconosce a Biden 290 grandi elettori \u2013 20 pi\u00f9 di quelli necessari per vincere le elezioni presidenziali.", "La mappa oggetto della nostra verifica \u00e8 invece stata elaborata dal sito everylegalvote.com , che diffonde la teoria senza fondamento secondo cui le elezioni americane sarebbero state condizionate da brogli contro il presidente uscente Donald Trump.", "Ci eravamo gi\u00e0 occupati delle notizie sui presunti brogli qui , qui e qui .", "La mappa \u00e8 andata in onda su Fox Business \u2013 canale economico dell\u2019emittente Fox News \u2013\u00a0 durante la trasmissione Lou Dobbs Tonight, che il 10 novembre ha ospitato J. Keet Louis, uno dei fondatori di everylegalvote ( qui dal minuto 11\u201910\u2019\u2019).", "Il 10 novembre la clip contenente la mappa \u00e8 stata pubblicata su Twitter dal conduttore della trasmissione (dal minuto 2\u201918\u2019\u2019).", "Non si tratta quindi in alcun modo di un calcolo effettuato da Fox News , ma dell\u2019elaborazione grafica (priva di fondamento) di un sito web nato per diffondere la notizia priva di riscontri di brogli elettorali durante le elezioni americane."], "category": "Fuori Contesto", "publish_date": "2020-11-12", "tags": ["arizona", "brogli", "donald trump", "elezioni presidenziali usa", "everylegalvote", "fox news", "georgia", "joe biden", "michigan", "pennsylvania", "wisconsin"], "links": ["https://www.facebook.com/photo?fbid=177068797369045&set=a.102328838176375", "https://edition.cnn.com/election/2020/results/president?iid=politics_election_national_map", "https://results.decisiondeskhq.com/", "https://www.foxnews.com/elections/2020/general-results", "https://everylegalvote.com/country", "https://facta.news/fuori-contesto/2020/11/10/no-la-contea-di-fairfax-in-virginia-non-ha-dato-100-mila-voti-in-piu-a-biden/", "https://facta.news/notizia-falsa/2020/11/09/questa-tabella-sui-votanti-registrati-in-alcuni-stati-americani-alle-elezioni-presidenziali-del-2020-contiene-dati-non-corretti/", "https://facta.news/notizia-falsa/2020/11/11/non-e-vero-che-realclearpolitics-com-ha-tolto-la-pennsylvania-a-biden/", "https://www.fox.com/watch/3271b12f837cf6a8504f8fa693b5f315/", "https://twitter.com/LouDobbs/status/1326294424398213122"]}
{"url": "https://facta.news/fuori-contesto/2020/11/18/lindagine-sui-falsi-ricoveri-in-terapia-intensiva-a-catanzaro-e-reale-ma-la-covid-19-non-centra/", "title": "L\u2019indagine sui falsi ricoveri in terapia intensiva a Catanzaro \u00e8 reale, ma la Covid-19 non c\u2019entra", "content": ["Il 25 ottobre 2020 su Facebook \u00e8 stata pubblicata l\u2019immagine di una presunta notizia pubblicata sul sito dell\u2019agenzia Ansa il 1 ottobre 2020.", "Si legge: \u00abFalsi ricoveri terapia intensiva, scoperta truffa da 10,5 milioni di euro.", "Indagine Guardia di Finanza in clinica Catanzaro, sequestro beni\u00bb.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abCome mai i TG del terrore non hanno detto nulla??", "Semplice, devono dire solo quello che i dittatori impongono loro di diffondere!!!", "S\u00ec s\u00ec le terapie intensive sono piene\u2026ed io sono babbo natale\u00bb.", "Il riferimento \u00e8 alle notizie riguardanti la crescita della pressione sui reparti di terapia intensiva e, pi\u00f9 in generale, sulla rete ospedaliera per via dell\u2019aumento dei contagi da nuovo coronavirus Sars-Cov-2 in Italia.", "Secondo chi ha pubblicato l\u2019immagine su Facebook, la presunta notizia pubblicata dall\u2019Ansa sui falsi ricoveri dimostrerebbe che la pressione sulle terapie intensive per la presenza di pazienti Covid-19 non sarebbe vera.", "Questo contenuto \u00e8 fuorviante e veicola una notizia falsa.", "L\u2019inchiesta della Guardia di finanza non ha nulla a che vedere con la Covid-19.", "La notizia relativa ad una presunta truffa milionaria scoperta dai finanzieri del comando provinciale di Catanzaro portata avanti da una clinica privata del capoluogo calabrese \u00e8 vera ed \u00e8 stata realmente trattata da Ansa il 1 ottobre 2020, come si pu\u00f2 verificare qui .", "Il periodo oggetto delle indagini va per\u00f2 dal 2013 al 2019.", "Secondo gli investigatori, in questo lasso di tempo oltre 10 milioni di euro di rimborsi del servizio sanitario regionale sarebbero stati percepiti illecitamente dalla clinica privata calabrese a fronte di oltre mille falsi ricoveri in terapia intensiva coronarica.", "Questo significa che i falsi ricoveri in terapia intensiva non hanno alcun collegamento con l\u2019epidemia da nuovo coronavirus in Italia \u2013 dove il primo caso locale registrato nel Paese risale al 21 febbraio 2020 \u2013 e la conseguente pressione sulle rete ospedaliera italiana.", "Secondo quanto riportato dai dati ufficiali elaborati dall\u2019Istituto superiore di sanit\u00e0, dal 18 ottobre 2020 al 25 ottobre (il giorno di pubblicazione del post oggetto della nostra verifica) i pazienti Covid-19 ricoverati in terapia intensiva in Italia sono passati da 750 a 1.208.", "Al 17 novembre, in base ai dati forniti dall\u2019Agenzia nazionale per i servizi sanitari regionali (Agenas), le persone ricoverate in terapia intensiva in Italia risultano essere 3.612.", "Un decreto del Ministero della Salute del 30 aprile 2020 ha fissato la soglia critica del tasso di occupazione dei posti letto totale nelle terapie intensive da parte di pazienti Covid-19 al 30 per cento e quello per le aree non critiche al 40 per cento.", "Al 17 novembre 2020, sempre secondo quanto riportato ufficialmente da Agenas, queste soglie sono state ampiamente superate: siamo al 42 per cento per le terapie intensive e al 51 per cento per le altre aree mediche."], "category": "Fuori Contesto", "publish_date": "2020-11-18", "tags": ["#verabot", "catanzaro", "covid-19", "guardia di finanza", "terapia intensiva"], "links": ["https://www.facebook.com/photo.php?fbid=1037953989982710&set=basw.AbrZmDyyyNBdXKPoSM9wxymoH1Raqy8PEYSdW9JBVaS65q66dJ9fdvMZVWcN0Zyujw69jsvq9LORh6KNOvFT4ARtatf0aAdzF3gbpwcH_M8JpDUfl5dIu0CLN5fPHytU81MRtNclRpszQCk-IpTS1XxX-5bv6bcCvS_hvaNUEX77fJNCXFCPlB6BeBq-Xh3Rf6M.3481769508527988.10220983858720786.182214820125373.3126098527516343.4184731518210024.1037953989982710.1716857378481877.996251997515705.1044963469353560&type=1&theater", "https://www.ansa.it/calabria/notizie/2020/10/01/falsi-ricoveri-terapia-intensivascoperta-truffa-da-105-mln_a856bd48-49f7-4d3f-974f-333e22dbff10.html", "http://www.globusmagazine.it/gdf-catanzaro-operazione-cuore-matto-sequestrati-10-5-milioni-euro/#.X7T1YRNKhQI", "https://www.ilcittadino.it/stories/Cronaca/coronavirus-scatta-il-protocollo-in-corsia_54269_96/", "https://www.agenas.gov.it/covid19/web/index.php?r=site%2Fheatmap", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&id=5146", "https://www.agenas.gov.it/covid19/web/index.php?r=site%2Ftab2", "https://www.trovanorme.salute.gov.it/norme/renderNormsanPdf?anno=2020&codLeg=77099&parte=1%20&serie=null", "https://www.agenas.gov.it/covid19/web/index.php?r=site%2Findex"]}
{"url": "https://facta.news/notizia-falsa/2020/11/18/la-trasmissione-la-vita-in-diretta-non-ha-nascosto-la-presenza-di-un-paziente-senza-mascherina-in-un-reparto-covid/", "title": "La trasmissione La vita in diretta non ha nascosto la presenza di un paziente senza mascherina in un reparto Covid", "content": ["Mercoled\u00ec 18 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 17 novembre su Facebook.", "Il post oggetto della nostra verifica contiene un video (della durata complessiva di 1 minuto e 34 secondi) tratto dalla trasmissione televisiva trasmessa su Rai 1 La vita in diretta e mostra un paziente sdraiato su un letto di ospedale \u2013 privo di mascherina o altri dispositivi di protezione \u2013 inquadrato per pochi istanti mentre gli operatori sanitari attorno a lui indossano tute protettive.", "Lo spezzone sembra parte di un servizio sulle condizioni dei pazienti positivi alla Covid-19, ma l\u2019uomo non sembra essere il protagonista del filmato.", "Il post \u00e8 accompagnato da un commento, scritto dall\u2019autore del post, che recita: \u00abINCREDIBILE!", "Va bene allora ci prendete in giro?", "Questo \u00e8 stato trasmesso in diretta dalla \u201cVita in diretta\u201d da una terapia.", "Guardate il tizio sulla sinistra.", "Vi sembra uno che abbia bisogno di terapie particolari?", "A parte questo da quando gli operatori TV sono ammessi nelle terapie quando anche ai parenti pi\u00f9 stretti \u00e8 stato proibito per poi vedere uno senza nemmeno una mascherina.", "Se spegnete la TV,spegnete la pandemia\u00bb.", "Il sottinteso \u00e8 che quella de La vita in diretta sia una messa in scena e che l\u2019uomo sia apparso per errore.", "Si tratta di un contenuto fuorviante e veicola una notizia falsa.", "Lo spezzone \u00e8 tratto dalla puntata de La vita in diretta trasmessa il 16 novembre 2020 ed \u00e8 disponibile su Rai Play a questo link .", "Il servizio oggetto della nostra verifica inizia al minuto 43 della puntata ed \u00e8 stato trasmesso in diretta dal reparto di terapia sub-intensiva dell\u2019ospedale Amedeo di Savoia , a Torino.", "Precisiamo che a differenza di quello di terapia intensiva, come spiegato dall\u2019ospedale San Raffaele di Milano, il reparto di terapia sub-intensiva \u00e8 dedicato ai pazienti \u00abche necessitano di un costante monitoraggio\u00bb ma non in condizioni critiche.", "Com\u2019\u00e8 possibile notare dal servizio intero, l\u2019uomo senza dispositivi di protezione non \u00e8 nascosto, ma viene ben inquadrato e addirittura presentato all\u2019inizio del servizio (\u00abin questa stanza sono ricoverati due pazienti\u00bb spiega il giornalista al minuto 42:48).", "L\u2019uomo \u00e8 dunque un paziente positivo alla Covid-19, in condizioni non critiche, ma comunque da monitorare.", "Passiamo ora al mancato utilizzo di dispositivi di protezione.", "Come si pu\u00f2 notare dal video, i membri della troupe televisiva e gli operatori sanitari sono ben protetti con guanti, tute, mascherine e visiere.", "Il paziente non pu\u00f2 dunque essere fonte di trasmissione del contagio e il protocollo \u00e8 correttamente rispettato, dal momento che le linee guida dell\u2019Istituto superiore di sanit\u00e0 prescrivono che i dispositivi di protezione debbano essere utilizzati dagli operatori nei reparti Covid, ma non necessariamente dai pazienti (che potrebbero non tollerarli)."], "category": "Notizia Falsa", "publish_date": "2020-11-18", "tags": ["#verabot", "coronavirus sars-cov-2", "covid-19", "istituto superiore di sanit\u00e0", "la vita in diretta", "mascherina", "terapia sub-intensiva", "torino"], "links": ["https://www.facebook.com/100501038338817/posts/189012292821024", "https://www.raiplay.it/video/2020/11/La-vita-in-diretta-bd24cf00-526f-41d4-a175-bd72d05bd7b1.html", "http://www.regione.piemonte.it/sanita/cms2/cittadini/strutture-ospedaliere/struttura/470/60/ospedale-amedeo-di-savoia-torino.html?tabattivo=", "https://www.hsr.it/news/2020/aprile/terapia-intensiva-cosa-e", "https://www.iss.it/documents/20126/0/Rapporto+ISS+COVID+2_+Protezioni_REV.V6.pdf/740f7d89-6a28-0ca1-8f76-368ade332dae?t=1585569978473#page=12"]}
{"url": "https://facta.news/notizia-falsa/2020/11/18/non-e-vero-che-la-covid-19-e-provocata-da-un-batterio-ed-e-curabile-con-degli-antibiotici/", "title": "Non \u00e8 vero che la Covid-19 \u00e8 provocata da un batterio ed \u00e8 curabile con degli antibiotici", "content": ["Mercoled\u00ec 18 novembre 2020 la redazione di Facta ha ricevuto una segnalazione via WhatsApp che chiedeva di verificare un messaggio intitolato \u00abURGENTE!!", "SOS!! * ULTIMA ORA INTERNAZIONALE Germania\u00bb.", "Nel testo, pubblicato anche su Facebook, si legge che i medici tedeschi avrebbero disobbedito alla \u00ablegge sanitaria mondiale dell\u2019OMS, che ordina di non eseguire le autopsie dei morti per coronavirus\u00bb e stabilito che il nuovo coronavirus Sars-Cov-2 non sarebbe un virus, ma un batterio \u00abamplificato dalla radiazione elettromagnetica 5G\u00bb.", "Il messaggio poi recita: \u00abLa Germania sconfigge il cosiddetto Covid-19, che altro non \u00e8 che \u201ccoagulazione intravascolare diffusa\u201d (trombosi).", "E il modo per affrontarlo, cio\u00e8 il suo trattamento, sono antibiotici, farmaci antinfiammatori e anticoagulanti.", "Prima di tutto \u2013 ASPIRINA\u00bb.", "La fonte di questa notizia, sempre secondo il messaggio, sarebbe il ministero della Salute tedesco.", "Si tratta di una notizia falsa.", "Il testo oggetto della nostra verifica \u00e8 in realt\u00e0 una nuova versione di una bufala dello scorso agosto di cui ci eravamo occupati qui .", "La precedente versione del messaggio, dove al posto dei riferimenti alla Germania ne comparivano altri all\u2019Italia, \u00e8 circolata negli scorsi mesi in diversi Paesi al mondo e smentita da diversi siti di fact-checking in Ucraina , Turchia , Kenya , Spagna , Germania , Nigeria , Australia , India , Egitto , Filippine , Colombia e Per\u00f9 .", "Passiamo ora alle false informazioni contenute nel messaggio.", "Non esiste alcun divieto stabilito dall\u2019Organizzazione mondiale della sanit\u00e0 (Oms) che prevede di non eseguire le autopsie per le vittime da Covid-19.", "Al contrario, lo scorso 24 marzo 2020 l\u2019Oms ha pubblicato un vademecum per il corretto trattamento dei corpi affetti da Covid-19 in cui si parla della possibilit\u00e0 di fare autopsie e di \u00abconsistenti misure di sicurezza\u00bb da applicare nell\u2019approccio ai deceduti per tale malattia.", "La notizia secondo cui i medici tedeschi avrebbero scoperto che il nuovo coronavirus \u00e8 in realt\u00e0 un batterio \u00abamplificato dalla radiazione elettromagnetica 5G\u00bb non trova riscontro in nessuna testata nazionale e internazionale e in nessun comunicato ufficiale.", "Come spiegato ( qui e qui ) dall\u2019Oms e dell\u2019Istituto superiore di sanit\u00e0 la malattia dal nuovo coronavirus chiamata Covid-19 \u00ab\u00e8 causata da un virus, non da batteri\u00bb.", "Sempre l\u2019Oms aggiunge inoltre che \u00abgli antibiotici non funzionano contro i virus\u00bb specificando che \u00abalcune persone che si ammalano di Covid-19 possono anche sviluppare un\u2019infezione batterica come complicanza.", "In questo caso, gli antibiotici possono essere raccomandati da un medico\u00bb.", "\u00c8 poi falso sostenere che il nuovo coronavirus sia stato \u00abamplificato\u00bb dalla tecnologia 5G.", "Come spiegato infatti dall\u2019Iss\u00a0\u00abnon ci sono evidenze scientifiche che indichino una correlazione tra epidemia da nuovo coronavirus e rete 5G\u00bb.", "Di questa bufala ci eravamo occupati in questo approfondimento .", "Infine, parlando del presunto collegamento tra Covid-19 e trombosi, la redazione di Facta ha gi\u00e0 avuto modo di verificare tale affermazione ( qui e qui ).", "Studi approvati dalla comunit\u00e0 scientifica concordano nel sostenere che fenomeni trombotici o problemi nella coagulazione del sangue sono stati osservati in pazienti affetti da Covid-19, ma non ci sono prove che rappresentino la principale causa di morte."], "category": "Notizia Falsa", "publish_date": "2020-11-18", "tags": ["#verabot", "covid-19", "nuovo coronavirus", "nuovo coronavirus sars-cov-2"], "links": ["https://www.facebook.com/photo.php?fbid=158421375972053&set=basw.AbqSfbdyy142rAXjpNjYebeCezgnete5lTaBbolyTg-731NiV8E8yIPrcOZcwc7W2lndaofaWkofzXwfJeCVj_Ma2JXOyL5n3MfxFFlli7U_S7pHMBBF-Wesd2EIrZMbtB7WdZEixu8oLXuJ-ss8_rBE0_uDGKVRnNgPKzNWvUfdZhIAlT8yNj0_FQg-LQN6L8m7IuAnGatfLJE7kX35yRVpFXNtc12yXO1D0jUkA4RXrQ.652976812275685.158421375972053.1231325313915823.3358283327558368.3560024117377197.3559219567457652.3715834595102279.2822935524596236.653307298642286&type=1&theater", "https://facta.news/notizia-falsa/2020/08/31/la-covid-19-non-e-provocata-da-un-batterio-e-non-puo-essere-curata-con-laspirina/", "https://voxukraine.org/uk/fejk-koronavirus-sprichinyaye-bakteriya-yaka-viklikaye-tromboz-a-posilyuyut-yiyi-merezhi-5g/", "https://teyit.org/italyan-doktorlarin-koronavirusun-bakteri-oldugunu-soyledigi-iddiasi", "https://pesacheck.org/false-this-post-claiming-that-covid-19-caused-by-bacterial-infection-is-a-hoax-75bfd72cddcc?gi=9648f53991da", "https://maldita.es/malditaciencia/2020/10/08/cadena-italia-cura-coronavirus-autopsias-prohibidas/", "https://correctiv.org/faktencheck/2020/06/24/nein-das-neue-coronavirus-ist-kein-bakterium-das-thrombosen-ausloest/", "https://factcheck.afp.com/italys-health-ministry-rejects-online-hoax-about-virus-origin", "https://www.aap.com.au/italy-did-not-find-a-treatment-to-defeat-covid-19-and-did-not-say-the-disease-is-caused-by-bacteria/", "https://english.factcrescendo.com/2020/05/26/fact-check-covid-19-is-a-bacteria-causing-thrombosis/", "https://fatabyyano.net/%d8%a3%d8%b7%d8%a8%d8%a7%d8%a1-%d8%a5%d9%8a%d8%b7%d8%a7%d9%84%d9%8a%d8%a7-%d9%8a%d9%81%d8%ac%d8%b1%d9%88%d9%86-%d8%a7%d9%84%d9%85%d9%81%d8%a7%d8%ac%d8%a3%d8%a9-%d9%88%d9%8a%d8%aa%d9%87%d9%85/", "https://verafiles.org/articles/vera-files-fact-check-viral-posts-falsely-claim-covid-19-thr", "https://lasillavacia.com/detector-video-falso-dice-covid-bacteria-amplificada-relacionada-5g-77188", "https://ojo-publico.com/1810/es-falso-que-bacterias-causen-covid-19-y-apronax-y-aspirinas-lo-curen", "https://apps.who.int/iris/rest/bitstreams/1272796/retrieve", "https://www.who.int/emergencies/diseases/novel-coronavirus-2019/advice-for-public/myth-busters?gclid=Cj0KCQiAqdP9BRDVARIsAGSZ8AkEFFkuAYPjFTJ11krgT2AF-JjAxZq8CN3BfWdpLImjGcs0PjXajCMaAuiAEALw_wcB#virus", "http://www.salute.gov.it/portale/malattieInfettive/dettaglioNotizieMalattieInfettive.jsp?lingua=italiano&menu=notizie&p=dalministero&id=4827", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5387&area=nuovoCoronavirus&menu=vuoto", "https://facta.news/storie/2020/04/03/covid-19-e-5g-cosa-succede-quando-le-bufale-si-incontrano/", "https://facta.news/storie/2020/05/29/lexport-italiano-delle-bufale-covid-19-e-trombosi/", "https://facta.news/storie/2020/05/18/covid-19-trombosi-e-polmonite-interstiziale-che-cosa-sappiamo-su-una-storia-italiana-di-interesse-internazionale/", "https://www.thelancet.com/action/showPdf?pii=S0140-6736%2820%2930937-5", "https://www.preprints.org/manuscript/202004.0204/v1"]}
{"url": "https://facta.news/notizia-falsa/2020/11/19/no-non-e-stato-sequestrato-dallesercito-americano-un-server-in-germania-per-frode-elettorale/", "title": "No, non \u00e8 stato sequestrato dall\u2019esercito americano un \u00abserver in Germania\u00bb per frode elettorale", "content": ["Il 14 novembre 2020 il blog UnUniverso ha pubblicato un articolo dal titolo \u00abNOTIZIA BOMBA: Sequestrato server in Germania utilizzato per la frode elettorale\u00bb.", "Nel testo si legge che in Germania la Scytl (Scytl \u2013 Secure Electronic Voting), fornitore di software per voti elettronici con sede a Barcellona (Spagna), sarebbe stata perquisita dall\u2019esercito americano e i suoi server sequestrati a Francoforte in riferimento a presunti brogli durante le elezioni presidenziali statunitensi del 3 novembre 2020 che hanno visto la vittoria di Joe Biden su Donald Trump.", "L\u2019articolo prosegue sostenendo che la Scytl avrebbe legami con l\u2019imprenditore e filantropo George Soros e che Bill Gates avrebbe delle \u00abazioni in Scytl\u00bb.", "UnUniverso specifica che la fonte di questa notizia \u00e8 il sito The Gateway Pundit .", "Questa \u00e8 una notizia falsa.", "Andiamo con ordine.", "The Gateway Pundit , la fonte dell\u2019articolo oggetto della nostra analisi, \u00e8 un sito definito da NewsGuard di estrema destra e che pubblica contenuti falsi e fuorvianti.", "Passiamo ora alle informazioni infondate contenute nell\u2019articolo.", "Scytl, in un comunicato ufficiale , ha spiegato di aver fornito quattro dei suoi prodotti ad autorit\u00e0 locali statunitensi per le elezioni del 3 novembre e smentito la notizia della perquisizione da parte dell\u2019esercito americano e del conseguente sequestro dei suoi server.", "La societ\u00e0 ha infatti chiarito di non aver attualmente server o uffici a Francoforte, di non aver calcolato o contato i voti negli Stati Uniti, di non aver fornito macchinari utili al voto per le elezioni presidenziali americane e non di aver alcun legame con George Soros (figura da tempo al centro di bufale e teorie del complotto).", "Jonathan Brill, il presidente delle divisione americana di Scytl, ha smentito inoltre che Bill Gates abbia investito denaro nell\u2019azienda.", "Un portavoce dell\u2019esercito americano ha poi confermato all\u2019 Associated Press che non c\u2019\u00e8 stata nessuna operazione di sequestro di server in Germania e ha definito le informazioni oggetto della nostra analisi prive di fondamento.", "Infine, a oggi non ci sono evidenze o prove di frodi diffuse durante le elezioni presidenziali statunitensi del 3 novembre 2020, come si pu\u00f2 leggere qui e qui .", "Nei giorni scorsi, su Facta ci siamo occupati a pi\u00f9 riprese di bufale in cui si sosteneva falsamente l\u2019esistenza di brogli elettorali."], "category": "Notizia Falsa", "publish_date": "2020-11-19", "tags": ["elezioni presidenziali usa", "scytl"], "links": ["https://archive.is/lyU6e", "https://www.scytl.com/en/company-overview/", "https://www.nytimes.com/live/2020/11/13/us/joe-biden-trump", "https://archive.is/tbmiO", "https://www.newsguardtech.com/wp-content/uploads/2020/02/The-Gateway-Pundit-NewsGuard-Nutrition-Label.pdf", "https://www.scytl.com/en/fact-checking-regarding-us-elections-debunking-fake-news/", "https://facta.news/?s=soros", "https://www.nytimes.com/2020/11/18/technology/scytl-trump.html", "https://apnews.com/article/fact-checking-9754011363", "https://www.nytimes.com/2020/11/10/us/politics/voting-fraud.html", "https://www.theguardian.com/us-news/2020/nov/13/no-evidence-of-us-election-says-coalition-of-federal-and-state-officials", "https://facta.news/?s=elezioni+presidenziali+"]}
{"url": "https://facta.news/notizia-falsa/2020/11/19/no-la-glaxo-non-e-proprietaria-del-laboratorio-di-wuhan-e-della-pfizer/", "title": "No, la Glaxo non \u00e8 proprietaria del laboratorio di Wuhan e della Pfizer", "content": ["Il 16 novembre 2020 su Facebook \u00e8 stato pubblicato un post in cui si legge: \u00abMa voi lo sapete che il laboratorio di Wuhan \u00e8 di propriet\u00e0 della Glaxo??", "E che la Glaxo \u00e8 proprietaria della Pfizer??\u00bb.", "Questa notizia \u00e8 falsa.", "Andiamo con ordine.", "A Wuhan \u2013 capoluogo della provincia di Hubei, in Cina, e primo epicentro della pandemia da Covid-19 \u2013 si trova il National Bio-safety Laboratory.", "Come ha spiegato l\u2019Organizzazione mondiale della sanit\u00e0 (Oms), l\u2019obiettivo del laboratorio \u2013 risultato di un memorandum d\u2019intesa del 2004 tra Cina e Francia \u2013 \u00e8 lavorare nella prevenzione e nel controllo di malattie infettive emergenti attraverso attivit\u00e0 diagnostiche, ricerca e sviluppo nel campo degli studi di patogenesi e dei farmaci e vaccini antivirali.", "Si tratta di un laboratorio con un livello 4 di biosicurezza, il pi\u00f9 alto per lo studio di agenti patogeni pericolosi, gestito dall\u2019 Accademia cinese delle scienze della Repubblica popolare cinese.", "La Glaxo \u2013 azienda farmaceutica internazionale fondata a Londra (Regno Unito) \u2013 non \u00e8 quindi proprietaria del laboratorio di Wuhan.", "Inoltre, anche l\u2019informazione secondo cui la Glaxo sarebbe proprietaria della Pfizer \u2013 azienda farmaceutica statunitense che sta lavorando a un vaccino contro il nuovo coronavirus \u2013 \u00e8 priva di fondamento."], "category": "Notizia Falsa", "publish_date": "2020-11-19", "tags": ["#verabot", "glaxo", "nuovo coronavirus", "nuovo coronavirus sars-cov-2", "pfzier"], "links": ["https://www.facebook.com/photo.php?fbid=2743210512569094&set=gm.397843251626954&type=3&theater", "https://www.epicentro.iss.it/coronavirus/sars-cov-2", "https://apps.who.int/iris/bitstream/handle/10665/311625/WHO-WHE-CPI-2018.40-eng.pdf#page=19", "https://wwwnc.cdc.gov/eid/article/25/5/18-0220_article#r2", "https://www.cdc.gov/training/QuickLearns/biosafety/", "http://lssf.cas.cn/en/facilities-view.jsp?id=ff8080814ff56599014ff59e677e003d", "http://english.cas.cn/about_us/introduction/201501/t20150114_135284.shtml", "https://www.gsk.com/en-gb/about-us/our-history/", "https://www.pfizer.com/", "https://www.ilpost.it/2020/11/18/coronavirus-vaccino-pfizer-biontech-efficace-95-per-cento/"]}
{"url": "https://facta.news/fuori-contesto/2020/11/20/non-e-vero-che-il-test-molecolare-non-e-in-grado-di-distinguere-la-covid-dal-raffreddore/", "title": "Non \u00e8 vero che il test molecolare \u00abnon \u00e8 in grado di distinguere la Covid dal raffreddore\u00bb", "content": ["Gioved\u00ec 19 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un\u2019immagine circolata sull\u2019app di messaggistica istantanea.", "L\u2019immagine oggetto della nostra verifica \u00e8 composta dal logo del governo australiano e da un presunto testo redatto dal ministero della Salute australiana che recita: \u00abIt should be noted that PCR tests cannot distinguish between \u2018live\u2019 virus and non-infective RNA.", "This means the test cannot distinguish covid from a cold or measles or ebola\u00bb, ovvero \u00abBisogna specificare che i test molecolari non sono in grado di distinguere tra virus \u201cvivo\u201d e RNA non infettivo\u00bb e ancora \u00abci\u00f2 significa che il test molecolare non \u00e8 in grado di distinguere la Covid da un raffreddore, dal morbillo o dall\u2019ebola\u00bb.", "Si tratta di un contenuto presentato senza il contesto necessario alla sua comprensione e che per questo motivo veicola una notizia falsa.", "La prima parte del testo \u00e8 tratta da un documento pubblicato a marzo 2020 dal ministero della Salute australiano e destinato ai medici.", "La frase \u00abBisogna specificare che i test molecolari non sono in grado di distinguere tra virus \u201cvivo\u201d e RNA non infettivo\u00bb risponde alla domanda \u00ab\u00c8 possibile reinfettarsi?\u00bb e intende sottolineare come il test molecolare sia in grado di individuare l\u2019infezione da Sars-Cov-2, ma non se questo sia ancora contagioso o meno.", "La seconda parte del testo non trova alcun riscontro in documenti ufficiali ed \u00e8 dunque completamente inventata e non corrispondente al vero.", "La versione \u00e8 stata confermata lo scorso 29 giugno ai colleghi fact-checker di Afp Australia dal portavoce del ministero della Salute australiano che ha spiegato: \u00abIl post comparso sui social media (australiani, ad esempio qui , ndr ) contiene informazioni scelte selettivamente e decontestualizzate, insieme a totali inesattezze\u00bb.", "Secondo il portavoce del ministero, \u00abla reazione a catena della polimerasi inversa (il test molecolare) per Sars-Cov-2 \u00e8 specifica per la Sars-Cov-2 e serve a\u00a0 rilevare in modo affidabile il virus indipendentemente dal fatto che sia o meno in vita.", "Il test specifico per Sars-Cov-2 non rilever\u00e0 altri patogeni.", "Test specifici per altri patogeni non rileveranno Sars-Cov-2\u00bb.", "Abbiamo precedentemente discusso su Facta di come il tampone molecolare sia del tutto specifico per Sars-Cov-2 e non possa riconoscere altri virus comuni."], "category": "Fuori Contesto", "publish_date": "2020-11-20", "tags": ["#verabot", "australia", "coronavirus sars-cov-2", "covid-19", "pcr", "raffreddore", "test molecolare"], "links": ["https://www.arts.gov.au/sites/default/files/Visions-of-Australia-stacked.JPG?acsf_files_redirect", "https://www.health.gov.au/sites/default/files/documents/2020/03/coronavirus-covid-19-information-for-clinicians.pdf#page=2", "https://factcheck.afp.com/misleading-claim-circulates-about-accuracy-covid-19-tests-australia", "https://www.facebook.com/photo/?fbid=2715782852042528&set=a.1387470134873813", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/"]}
{"url": "https://facta.news/fuori-contesto/2020/11/23/questa-foto-non-e-stata-scattata-quando-la-campania-e-diventata-zona-rossa/", "title": "Questa foto non \u00e8 stata scattata quando la Campania \u00e8 diventata \u00abzona rossa\u00bb", "content": ["Il 17 novembre 2020 su Facebook \u00e8 stata pubblicata un\u2019immagine che mostra una fila di persone lungo un marciapiede.", "La foto \u00e8 accompagnata da un commento di critica in cui si sostiene che lo scatto risalirebbe al 17 novembre e mostrerebbe via Kerbaker (Napoli) mentre la Campania \u00e8 in zona rossa: le persone in fila starebbero violando le misure di prevenzione per la diffusione della Covid-19 per comprare un iPhone.", "Questo contenuto \u00e8 fuorviante e veicola una notizia falsa.", "Andiamo con ordine.", "In base all\u2019ultimo Dpcm (Decreto del presidente del consiglio dei ministri) del 3 novembre 2020, i territori in Italia vengono distinti in diverse zone (gialla, arancione, rossa) con restrizioni differenti in base base a dei parametri relativi al livello di rischio e allo scenario epidemico del territorio interessato.", "Quando un territorio viene catalogato come zona rossa scattano restrizioni pi\u00f9 stringenti per contrastare il contagio rispetto alle zone arancioni e gialle, come si pu\u00f2 leggere qui .", "Passiamo al post oggetto della nostra verifica.", "La foto \u00e8 stata scattata a Napoli, in via Scarlatti (vicino via Kerbaker) davanti ad un negozio di computer e telefonia e pubblicata da un utente sul proprio profilo Facebook il 13 novembre 2020.", "L\u2019immagine non mostra dunque uno scatto del 17 novembre, con la Campania in zona rossa, come erroneamente sostenuto nel post oggetto della nostra verifica.", "La Regione Campania \u00e8 stata catalogata come zona rossa dal ministero della Salute con un\u2019ordinanza del 13 novembre ma le misure di restrizioni per contrastare i contagi da nuovo coronavirus collegate a questa catalogazione sono diventate effettive dal 15 novembre, come si pu\u00f2 leggere qui .", "Quindi due giorni dopo la pubblicazione della foto delle persone in fila."], "category": "Fuori Contesto", "publish_date": "2020-11-23", "tags": ["#verabot", "covid-19", "napoli", "nuovo coronavirus", "nuovo coronavirus sars-cov-2"], "links": ["https://www.facebook.com/photo.php?fbid=10223741935565829&set=basw.AbrcdmMLx1ATkFBWR0lxCb4d8sltpyn1HhpjlD-jQNiHMglwQx3ww7Ed7tAgoB_87CdgLcaKIWTM5Y2dOmoO2iVlFXkHvDOpW1XswQd806UyaxWoDXcTfDNz6VbyifvbgvsHEUOnK-WirhgEvT0u2-TJw447v39BAPOStpHcr3Fatg.10222220631202916.10223741935565829.3767507899950773.3047070001998320.3100892969949356.100698878322329.2686252081698266.110340467381114.1396896820497226&type=1&opaqueCursor=AbpKgljN82PDbET2fI0sc6Zob_wjBUfsXmUVYjeZ0wI286_VCk1gXu2opbE1J2KBEMroFS6Hhg2oSioQChekgd82m_jAHyNmsA8Rk2NzKrHQcSLB7RzZjPGcsHZZSLpKMNEVSsGHQ9n40ngMyc4jpK3hsetKYMhxEyRxbq-iEEbtQ8bC6EzDWB_mf5_pn52z1L7jdf0r2kZEThlP0hoYmsT7hpAY70YO7XJhaYtwxHvsjIVUYzSPN14c5x1w8EB6z2TuMa8JnPh-AK4dLLrgyiMp9tV3u76OX0CcwFBtSnlnZPHmMyunW8IDFrlmb4rvAY2v0ww_Owu6-sFZlf9KabxcYip8Uu93yKYxZ-rDsXnk24CpPSOOWk-6pZ7Qbqs1MxCA1yU0tqB5s6ai0NzSOBCOg9imkhMhSftXBQ5mgB2WL7dQk356WEceYAdZrdLTE4pixDg_8rl_CU0je6tWAza5l9JlHNmKxGgM7hUMlaXbZRELSBNzZTTibSZbPtUaXsQCXdqE_bs4aNBTwMYxMOzwlphejThJPaXYDrMG564h0KSN9j-VlLrxK5kxNo3_B3NCF2nhCbiPs3Ox2hRJK2pLqatZYttkMGFAu-tN4wyZdA3vayrdIFqb1nZNQNycOHQlsu3ZsMGTNeKlwjGiJE8-aFc77tYmgp1f9uOrVoy-nTBb9S3gpKhMLROegYLNOq4mpUKs-9D2by2PUgBwBee9sebVKc-qmkfhmBSRSfLU_BGzuKftouXA0KBZxRc9TSk&theater", "http://www.governo.it/it/articolo/coronavirus-il-presidente-conte-firma-il-dpcm-del-3-novembre-2020/15617", "http://www.governo.it/it/articolo/domande-frequenti-sulle-misure-adottate-dal-governo/15638", "https://www.google.com/maps/place/Via+Alessandro+Scarlatti,+76,+80129+Napoli+NA/@40.8439403,14.2325579,3a,75y,336.66h,80.39t/data=!3m7!1e1!3m5!1sEMUff5_jqCt5lEiL6uBq_Q!2e0!6s%2F%2Fgeo2.ggpht.com%2Fcbk%3Fpanoid%3DEMUff5_jqCt5lEiL6uBq_Q%26output%3Dthumbnail%26cb_client%3Dsearch.gws-prod.gps%26thumb%3D2%26w%3D86%26h%3D86%26yaw%3D334.22226%26pitch%3D0%26thumbfov%3D100!7i16384!8i8192!4m5!3m4!1s0x133b08fa159b53f3:0x57589c0adcbde3e6!8m2!3d40.8440347!4d14.2324586", "https://www.facebook.com/marco.desimone.505/posts/3474698479277930", "http://www.salute.gov.it/imgs/C_17_notizie_5171_0_file.pdf", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=5171"]}
{"url": "https://facta.news/notizia-falsa/2020/11/23/non-e-vero-che-dallas-jones-membro-della-campagna-elettorale-di-biden-e-stato-arrestato/", "title": "Non \u00e8 vero che Dallas Jones, membro della campagna elettorale di Biden, \u00e8 stato arrestato", "content": ["Il 13 novembre 2020 su Facebook \u00e8 stata pubblicata un\u2019immagine che mostra un tweet in lingua francese in cui si sostiene che Dallas Jones \u2013 membro della squadra del presidente eletto degli Stati Uniti d\u2019America Joe Biden \u2013 sarebbe stato arrestato.", "Come prova viene allegato uno scatto che mostra un uomo nero ammanettato mentre viene portato via da alcune persone.", "Si tratta di una notizia falsa.", "Come hanno ricostruito diversi siti di fact-checking statunitensi ( qui , qui , qui e qui ), non esiste alcun riscontro ufficiale dell\u2019arresto di Dallas Jones, consulente politico di Houston (Texas) che a settembre 2020 \u00e8 diventato direttore politico del Texas per la campagna elettorale di Joe Biden.", "Lo stesso Dallas Jones, contattato telefonicamente da FactCheck.org , ha smentito la falsa notizia del suo arresto.", "Lo scatto utilizzato per veicolare la notizia \u00e8 fuori contesto.", "La foto non mostra un collaboratore di Biden ma l\u2019attore Cuba Gooding Jr. quando nel giugno del 2019 \u00e8 stato scortato ammanettato dagli agenti del dipartimento di polizia di New York City dopo essere stato accusato di aver palpato una donna in un bar di Manhattan, come si pu\u00f2 verificare qui ."], "category": "Notizia Falsa", "publish_date": "2020-11-23", "tags": ["dallas jones", "elezioni presidenziali usa", "joe biden", "texas"], "links": ["https://www.facebook.com/photo.php?fbid=1057821814657920&set=basw.AboIFfX8zk0emwWyxGYH6n1Pbftv2AW0FqPdwbBqXXSGSqIQuJFKo4RLeqBJGOJ6-ow4fl0jBbk5u5PVKM2D9DRZxpj4ScGXF1LJVWxT1TZN2iN3fEq85kzvUMmKCAPPLUf-A5330BAK04HQax8JpE6UvA_uTW3YF47BhYdIwyid-w.10218507065328224.178416317231044.122833596295818.10224180778565915.1057821814657920&type=1&theater", "https://apnews.com/article/election-2020-joe-biden-donald-trump-politics-elections-372af3b89bc1f5f0f6d7f8c80025a9b0", "https://www.snopes.com/fact-check/dallas-jones-voter-fraud/", "https://www.factcheck.org/2020/11/fabricated-claim-of-biden-campaign-officials-arrest/", "https://www.houstonpublicmedia.org/articles/news/politics/election-2020/2020/11/17/386312/dallas-jones-not-arrested-for-voter-fraud-ballot-harvesting/", "https://www.nytimes.com/2020/11/17/technology/no-a-high-level-member-of-the-biden-campaign-was-not-arrested-in-texas.html?searchResultPosition=4&fbclid=IwAR2CksTXlhAR4iA-JY0yhWY9WJ_mQ15vAUTnCKWGY1HUjAZu-wd2mo9O2xo", "https://www.texastribune.org/2020/09/14/biden-texas-campaign-staff-president-election/", "https://www.factcheck.org/2020/11/fabricated-claim-of-biden-campaign-officials-arrest/", "https://www.mymovies.it/biografia/?a=26455", "https://eu.usatoday.com/story/life/2019/06/13/cuba-gooding-jr-surrenders-nypd-groping-allegation/1443015001/", "https://www.youtube.com/watch?v=madjvflLlF8&feature=emb_title&ab_channel=AssociatedPress"]}
{"url": "https://facta.news/notizia-falsa/2020/11/23/gino-strada-non-ha-detto-che-accettera-lincarico-in-calabria-solo-se-ci-saranno-cure-gratis-per-i-migranti/", "title": "Gino Strada non ha detto che accetter\u00e0 \u00abl\u2019incarico in Calabria solo se ci saranno cure gratis per i migranti\u00bb", "content": ["Il 22 novembre 2020 su Facebook \u00e8 stata pubblicata una fotografia di Gino Strada \u2013 medico e direttore esecutivo di Emergency, associazione umanitaria che fornisce cura a vittime civili di guerra e povert\u00e0 \u2013 accompagnata da una sua presunta dichiarazione.", "Si legge: \u00abAccetter\u00f2 l\u2019incarico in Calabria solo se ci saranno cure gratis per i migranti\u00bb.", "Il riferimento \u00e8 alla notizia secondo cui il governo Conte II avrebbe pensato di far ricoprire a Gino Strada il ruolo di commissario o subcommissario alla Sanit\u00e0 in Calabria.", "Questa nomina non \u00e8 poi arrivata; il 17 novembre 2020 Strada, sul suo profilo Facebook ufficiale, ha annunciato un accordo tra Emergency e Protezione civile \u00abper contribuire concretamente a rispondere all\u2019emergenza sanitaria in Calabria\u00bb legata alla pandemia da Covid-19.", "La notizia veicolata dal post oggetto di verifica \u00e8 falsa.", "La presunta dichiarazione rilasciata da Strada non trova riscontro in nessuna testata nazionale e locale, n\u00e9 nei suoi profili ufficiali social ( qui e qui ).", "Si tratta quindi di una notizia frutto di fantasia.", "La falsa dichiarazione \u00e8 stata originariamente pubblicata il 18 novembre 2020 da una pagina che produce contenuti ironici e satirici, come si pu\u00f2 verificare qui ."], "category": "Notizia Falsa", "publish_date": "2020-11-23", "tags": ["#verabot", "calabria", "covid-19", "emergency", "gino strada", "nuovo coronavirus", "nuovo coronavirus sars-cov-2"], "links": ["https://www.facebook.com/photo.php?fbid=3496627203895703&set=basw.AbrB2dmc3FSLW6s4mr8v4BFJt-24gr0gns5auu8KQZkTAXVOsv6j-oT6PKtrCHT2DlMl1RsR1vNLtK44uHELHKdCwKbgJqr3xdoBQmY3fplwIJUyZrj8nbgT4r8QNwI_wzVxXg25iKv47MmjMLMxzPFaI8niBlRREr4FRxVSvZhoEYIJRIE_TrY54DwE0pK0MEwBodSqIcN94QaP5JEgKGYY.3496627203895703.981331025692881.3345748022139924.3753936854650872.4461619463853550.4617509414990176.3683373501727459.10222669879410054.3406504076135644&type=1&opaqueCursor=Abrz-zRdr5kuQ4NfFKLRnqS-CvCmkdYJKUjW1FQFxZdzXyQewpdkiToAzQD2f68oIvKrkQ1R_HNqIbMn41OGx9dFoVx39wqFPs7VNVexEB6FVcEHjOl1C17BQXus8Jy-AxM_9BDvbs3jBcUNpcLOxuydWC7U7BkoTAMF56iFek5Jx7xUf7_tNcpWJcIfewun_wpbjN4TVRAbH8pw7J4P452K7IcqiR9hep5eklrLbs3Wf1UYKvcpXwZ80yKVufh87a0noC16J2DRxE6de8uJcKuCtC0aGdZLyn9siLd5GGJBNodCt_UBfyxx56sMc4Z4mm-8BNHHFCShF7h9zrSjU6k6WVxQ_A_WFMpBZFkaPcF4LbHntX8oUmQMtEA4Y8KT2s0hONHxvC1ea0jXzb2uzxSoXvMNLxYOJlo1aH_XzH9q4e0ZvoWpiID9selV4f9MJZa1PUoBFyef6_OsrFUzN0c_FC0Fgmm0ugWzOB9Xe6qYVZfP-vtpMXnSrMNUs9-N2gxzHyMzVOQlZoZ88MGzgopeE_4Ih45S8E6hyZsr-99YwHM8M8MMKJrqSDqCyo0uDlzfpoNYiPFqgLvHYFvIe7Z779wLtDJfQFrLuXoLr6Cpk4_gURc6czbvdvnKBJzR63EHk9jTXdMgMWpJQQC1MGbRE3StgTJPLXbXBrgVp0TaEzDhMnCX2vAfUQDRNI6KbRA_RHDPKYDzfY35Xw_dTPRG-L0pIClH9bSFU_PriYuEsn3v5lrvTDu2qHoj8umd_ACrntPSzDnSGO5QMir3Kuz_&theater", "https://www.emergency.it/chi-siamo/organizzazione/", "https://www.emergency.it/cosa-facciamo/", "https://www.lastampa.it/politica/2020/11/10/news/calabria-conte-sente-gino-strada-1.39523712", "https://www.facebook.com/ginostrada/posts/10157768976666367?__xts__[0]=68.ARDKgbcqL023O8LOb9WBcE70J_qP0ONb-HW8Gm88SZO-4Sed1nlB0igPCghehmpTLlVYqFmBy21WdRZEGEELnGdW3lexvbHGm9ceSyN0xD8MCGzfPDZKIeaABrGpswJYBEIFEa3Qpm7kQeo2f2OWhn5z6Vb9NmnYeefGj4yoXWRoWrdb1l2TXqTVyGiqQ69D-SwgQ82-H-GbewJF-FkJzcW3FBjYjGktGM8uZwQ02knQV2U3B5F7Q_ob1W3DLmlqoR97JS37gc-JLnO-cAXYjT0xGmJ00XkLBDB1H7Psf83ZxFzrHnF2MMrGbijTwxf_mFsrMvumkKOztg&__tn__=-R", "https://www.facebook.com/ginostrada/?__xts__[0]=68.ARDKgbcqL023O8LOb9WBcE70J_qP0ONb-HW8Gm88SZO-4Sed1nlB0igPCghehmpTLlVYqFmBy21WdRZEGEELnGdW3lexvbHGm9ceSyN0xD8MCGzfPDZKIeaABrGpswJYBEIFEa3Qpm7kQeo2f2OWhn5z6Vb9NmnYeefGj4yoXWRoWrdb1l2TXqTVyGiqQ69D-SwgQ82-H-GbewJF-FkJzcW3FBjYjGktGM8uZwQ02knQV2U3B5F7Q_ob1W3DLmlqoR97JS37gc-JLnO-cAXYjT0xGmJ00XkLBDB1H7Psf83ZxFzrHnF2MMrGbijTwxf_mFsrMvumkKOztg", "https://twitter.com/ginostrada", "https://www.facebook.com/MILFconSalvini/photos/a.1979402492133200/4660754330664656/?type=3&theater"]}
{"url": "https://facta.news/notizia-falsa/2020/11/24/questi-numeri-sui-decessi-mondiali-nel-2020-sono-privi-di-fondamento/", "title": "Questi numeri sui decessi mondiali nel 2020 sono privi di fondamento", "content": ["Venerd\u00ec 19 novembre 2020 la redazione di Facta ha ricevuto diverse segnalazioni via WhatsApp che chiedevano di verificare le informazioni contenute in un post pubblicato su Facebook il 18 novembre.", "Il post oggetto della nostra verifica contiene lo screenshot di un tweet ( ora cancellato ) pubblicato da Alessandro Greco (che sul suo sito personale si definisce \u00abun professionista del marketing\u00bb) che recita: \u00abNel 2019, in tutto il mondo, sono morte 58 milioni 390 mila persone.", "Nel 2020 (al 17 novembre) in tutto il mondo, sono morte 51 milioni 831mila persone.", "Mancano un mese e 13 giorni, ma se tanto mi d\u00e0 tanto, la terribile pandemia non ce la far\u00e0 a battere il 2019\u00bb.", "Lo screenshot \u00e8 accompagnato da un commento, scritto dall\u2019autore del post su Facebook, che cita come fonte del dato sui decessi del 2020 il sito worldometers.info , un sito di statistiche in tempo reale.", "Si tratta di una notizia falsa.", "I decessi registrati nell\u2019anno 2019 sono poco pi\u00f9 58 milioni 390 mila in tutto il mondo, come correttamente riportato nel tweet oggetto della nostra verifica, e questo dato \u00e8 confermato dal Dipartimento di affari economici e sociali delle Nazioni Unite.", "Il dato sui decessi nel 2020 \u00e8 invece privo di fondamento.", "Come avevamo raccontato in questo articolo , Worldometers non rappresenta una fonte affidabile di informazione, dal momento che i dati pubblicati sono il frutto di previsioni statistiche basate su dati raccolti precedentemente ed elaborati per mezzo di un algoritmo.", "Il sito, insomma, non tiene conto del numero reale dei decessi, ma riporta una semplice previsione basata sui decessi registrati negli anni precedenti, ovvero prima della pandemia di Covid-19.", "\u00c8 al momento impossibile comparare il dato del 2019 con quello del 2020, trattandosi nel secondo caso di un anno ancora in corso, ma il sito Our World in Data raccoglie le statistiche riguardanti la mortalit\u00e0 in eccesso nei singoli Paesi, cio\u00e8 l\u2019aumento del numero di decessi fino a questo punto dell\u2019anno rispetto al numero di decessi attesi (dato calcolato attraverso una media degli anni precedenti).", "Ebbene, da fine febbraio al 27 luglio gli Stati Uniti hanno registrato 207 mila morti in eccesso, mentre da marzo a giugno 2020 i 31 Paesi europei hanno complessivamente fatto segnare 230 mila morti in eccesso.", "Secondo un rapporto Istat datato 22 ottobre, nel periodo compreso tra gennaio e agosto 2020 i morti in eccesso in Italia sono stati 38 mila e i decessi complessivi sono stati l\u20198,6 per cento in pi\u00f9 rispetto alla media dei cinque anni precedenti."], "category": "Notizia Falsa", "publish_date": "2020-11-24", "tags": ["#verabot", "covid-19", "decessi", "istat", "mortalit\u00e0 in eccesso", "nuovo coronavirus", "nuovo coronavirus sars-cov-2", "worldometers"], "links": ["https://www.facebook.com/story.php?story_fbid=10223927633448756&id=1534453084", "https://twitter.com/Pgreco_/status/1328726791578669056?s=20&fbclid=IwAR2hTjNYs_cJfHYdlaYVfysmpz3-n173QkRRkvuCWknb-anF9NYuI45J57k", "https://alessandrogreco.io/about/", "https://www.un.org/en/development/desa/population/publications/pdf/mortality/WMR2019/WorldMortality2019DataBooklet.pdf#page=13", "https://facta.news/storie/2020/05/28/la-storia-del-sito-di-statistiche-in-tempo-reale-che-e-diventato-uno-strumento-di-disinformazione-sul-covid-19/", "https://ourworldindata.org/covid-excess-mortality", "https://ourworldindata.org/excess-mortality-covid", "https://voxeu.org/article/us-excess-mortality-rate-covid-19-substantially-worse-europe-s", "https://ec.europa.eu/eurostat/statistics-explained/index.php?title=Weekly_death_statistics#Number_of_deaths_higher_than_in_previous_years", "https://www.istat.it/it/files//2020/03/nota-decessi-22-ottobre2020.pdf#page=4"]}
{"url": "https://facta.news/notizia-falsa/2020/11/24/in-queste-immagini-de-la-vita-in-diretta-rai1-compare-un-reale-paziente-covid-non-un-attore/", "title": "In queste immagini de La vita in diretta (Rai1) compare un reale paziente Covid, non un attore", "content": ["Il 22 novembre 2020 su Facebook sono state pubblicate due foto .", "La prima mostra una stanza di un ospedale all\u2019interno di un reparto Covid-19 dove ci sono due letti con due rispettivi pazienti: uno, a destra, con un casco per la ventilazione e l\u2019altro, a sinistra, che non indossa alcun dispositivo di protezione individuale.", "Al centro compare un operatore sanitario con una tuta protettiva utilizzata per non essere contagiato.", "La seconda foto mostra il paziente che compariva a sinistra nella prima foto, ma questa volta mentre indossa un respiratore.", "Le due foto sono accompagnate dal testo \u00abEra l\u2019attore del servizio successivo\u00bb, messaggio che vuole far intendere che il paziente in questione sia in realt\u00e0 un attore e che le immagini all\u2019interno del reparto Covid-19 siano quindi una farsa.", "Si tratta di una notizia falsa.", "Andiamo con ordine.", "La prima immagine si riferisce a un servizio trasmesso dal programma di Rai1 La vita in diretta andato in onda durante la puntata del 16 novembre 2020 (disponibile su Rai Play a questo link ).", "Il servizio \u00e8 visibile dal minuto 43:00, \u00e8 stato trasmesso in diretta e mostra due pazienti Covid-19 all\u2019interno di un reparto di terapia sub-intensiva presso l\u2019ospedale Amedeo di Savoia a Torino.", "Ricordiamo che il reparto di terapia sub-intensiva \u00e8 dedicato ai pazienti \u00abche necessitano di un costante monitoraggio\u00bb ma non in condizioni critiche.", "Una volta trasmesso, il video del servizio \u00e8 stato al centro di diversi episodi di disinformazione sui social network e accusato da diversi utenti, senza alcun fondamento, di presentare una messa in scena (ce ne siamo gi\u00e0 occupati qui ).", "Passiamo alla seconda immagine contenuta nel post oggetto della nostra verifica.", "Il programma La vita in diretta , il 18 novembre, \u00e8 tornato sul servizio andato in onda il 16 novembre per rispondere alle accuse prive di fondamento mosse alla trasmissione e smentire le informazioni false diffuse sui social network.", "Nel farlo ( qui dal minuto 22:00) , il giornalista e conduttore Alberto\u00a0Matano ha mostrato (dal minuto 24:00) un servizio girato presso l\u2019Ospedale Amedeo di Savoia e andato in onda il 7 novembre 2020 in cui si vede il presunto attore.", "In questo servizio il reale paziente appare con un respiratore e un cerotto sulla fronte, a testimonianza di precedenti condizioni di salute pi\u00f9 gravi rispetto al servizio al centro di sospetti.", "Non \u00e8 quindi vero che la seconda foto del paziente mostra un \u00abservizio successivo\u00bb andato in onda dopo quello del 16 novembre.", "Il servizio in cui si vede lo stesso paziente con il respiratore \u00e8 infatti andato in onda su RaiNews il 7 novembre, quindi nove giorni prima del servizio de La Vita in Diretta in cui la stessa persona non aveva pi\u00f9 bisogno di un macchinario per respirare.", "Matano si \u00e8 anche collegato (dal minuto 25:00) in diretta con Giovanni Di Perri , responsabile Malattie Infettive dell\u2019Ospedale Amedeo di Savoia.", "Di Perri ha spiegato che il paziente in questione \u00e8 stato dimesso il 17 novembre, cio\u00e8 il giorno dopo il servizio de La Vita in Diretta , e che nel percorso di guarigione \u00abaveva smesso di aver bisogno della supplementazione di ossigeno\u00bb."], "category": "Notizia Falsa", "publish_date": "2020-11-24", "tags": ["#verabot", "la vita in diretta", "nuovo coronavirus", "nuovo coronavirus sars-cov-2"], "links": ["https://www.facebook.com/FlussodiCoscienzaYouTube/photos/a.602495506901488/1012477915903243/?type=3&theater", "https://www.raiplay.it/video/2020/11/La-vita-in-diretta-bd24cf00-526f-41d4-a175-bd72d05bd7b1.html", "http://www.regione.piemonte.it/sanita/cms2/cittadini/strutture-ospedaliere/struttura/470/60/ospedale-amedeo-di-savoia-torino.html?tabattivo=", "https://www.hsr.it/news/2020/aprile/terapia-intensiva-cosa-e", "https://facta.news/notizia-falsa/2020/11/18/la-trasmissione-la-vita-in-diretta-non-ha-nascosto-la-presenza-di-un-paziente-senza-mascherina-in-un-reparto-covid/", "https://www.raiplay.it/video/2020/11/La-vita-in-diretta-a484b39c-87f9-485a-84f3-26b665fea16f.html", "https://www.instagram.com/albertomatano/?hl=it", "http://www.aslcittaditorino.it/strutture/malattie-infettive-2/"]}
{"url": "https://facta.news/notizia-falsa/2020/11/24/questo-grafico-delloms-non-dimostra-che-tutte-le-forme-di-influenza-sono-state-registrate-come-casi-di-covid-19/", "title": "Questo grafico dell\u2019Oms non dimostra che tutte le forme di influenza sono state registrate come casi di Covid-19", "content": ["Marted\u00ec 24 novembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 23 novembre 2020 da Oltre.tv \u2013 sito annoverato tra i \u00absiti che hanno pubblicato informazioni false o fuorvianti sul coronavirus\u00bb da NewsGuard \u2013, dal titolo \u201cInfluenza stagionale, grafico OMS dimostra la \u201ctruffa\u201d: \u00ab\u00c8 una follia\u00bb\u201d.", "L\u2019articolo oggetto della nostra verifica contiene un grafico realizzato dall\u2019Organizzazione mondiale della sanit\u00e0 (Oms) che mostra il \u00abnumero di campioni\u00bb positivi ai vari ceppi di influenza tra la quarantunesima settimana del 2019 e la quarantesima del 2020 nell\u2019emisfero nord del mondo.", "Nel grafico si pu\u00f2 notare una decrescita del numero di casi di influenza a partire dalla sesta settimana del 2020 (3-9 febbraio 2020) e a un quasi azzeramento a partire dalla settimana 17 e fino alla settimana 40 (20 aprile-11 ottobre).", "\u00abDa marzo 2020 non c\u2019\u00e8 traccia di alcuna influenza stagionale.", "Lo si vede in un grafico contenuto in un documento dell\u2019OMS pubblicato il 12 ottobre\u00bb si legge nell\u2019articolo di Oltre.tv, che per spiegare tale decremento riporta una frase pronunciata da Maria Grazia Dondini \u2013 medico di base che esercita la libera professione in provincia di Bologna \u2013 nel corso di un\u2019intervista rilasciata all\u2019emittente Radio Radio (di cui ci siamo pi\u00f9 volte occupati): \u00abTutto \u00e8 rientrato nelle diagnosi di Covid\u00bb.", "Si tratta di un contenuto fuorviante e veicola una notizia falsa.", "Innanzitutto, la tesi della dottoressa Dondini \u00e8 disponibile a questo link e dal minuto 4:31 si pu\u00f2 ascoltare la frase \u00abtutto \u00e8 rientrato nelle diagnosi di Covid-19\u00bb, utilizzata come spiegazione per il decremento dei casi di influenza.", "Il grafico riportato nell\u2019articolo di Oltre.tv \u00e8 invece contenuto a pagina 5 dell\u2019 aggiornamento settimanale sull\u2019influenza, pubblicato il 12 ottobre dall\u2019Oms.", "Come si pu\u00f2 notare dal confronto tra i casi di influenza globali a cavallo tra il 2018-2019 e quelli del 2019-2020, il calo a partire dalla sesta settimana \u00e8 fisiologico nella dinamica dell\u2019influenza stagionale.", "Quanto al quasi azzeramento dei casi di influenza a partire dalla 17\u00b0 settimana del 2020, la spiegazione arriva direttamente dall\u2019aggiornamento dell\u2019Oms che nell\u2019introduzione spiega: \u00abI dati di sorveglianza dell\u2019influenza andrebbero interpretati con cautela poich\u00e9 la pandemia di COVID-19 in corso ha influenzato in varia misura comportamenti di ricerca sanitaria, nonch\u00e9 priorit\u00e0 e capacit\u00e0 di verifica degli Stati membri.", "Le varie misure igieniche e di distanziamento fisico attuate dagli Stati per ridurre la trasmissione del virus SARS-CoV-2 hanno probabilmente svolto un ruolo nella riduzione della trasmissione del virus influenzale\u00bb.", "Nessun complotto dunque: secondo la spiegazione dell\u2019Oms il numero inferiore di casi a partire dalla 17\u00b0 settimana sarebbe dovuto a meno test effettuati in laboratorio (che sono attualmente impegnati nei test per riconoscere la positiva al coronavirus) e una circolazione inferiore dell\u2019influenza, favorita dalle misure di distanziamento attuate per prevenire il contagio da Sars-Cov-2."], "category": "Notizia Falsa", "publish_date": "2020-11-24", "tags": ["#verabot", "covid-19", "influenza", "nuovo coronavirus", "nuovo coronavirus sars-cov-2", "oms", "organizzazione mondiale della sanit\u00e0", "radio radio", "sorveglianza"], "links": ["https://archive.is/gr4qL", "https://www.newsguardtech.com/it/coronavirus-misinformation-tracking-center/", "https://www.comunemonterenzio.eu/go/index.php?option=com_content&view=article&id=2157:numeri-e-siti-utili-per-la-cittadinanza&catid=2", "https://facta.news/storie/2020/06/17/che-cosa-e-successo-tra-youtube-e-radio-radio/", "https://facta.news/storie/2020/04/17/le-teorie-dietro-la-denuncia-del-dr-shiva-sono-prive-di-qualsiasi-fondamento-scientifico/", "https://youtu.be/L4MRyhZFnAM?t=271", "https://www.who.int/publications/m/item/influenza-update-n-378", "https://www.who.int/publications/m/item/influenza-update-n-378"]}
{"url": "https://facta.news/notizia-falsa/2020/11/24/no-george-soros-non-e-stato-arrestato-per-interferenza-elettorale-nelle-elezioni-usa/", "title": "No, George Soros non \u00e8 stato arrestato \u00abper interferenza elettorale\u00bb nelle elezioni USA", "content": ["Il 23 novembre il blog LiberaMenteServo ha pubblicato un articolo dal titolo \u00abGeorge Soros arrestato per interferenza elettorale, in custodia federale\u00bb.", "Nel testo si legge che l\u2019imprenditore e filantropo Soros sarebbe in custodia federale a Philadelphia (Pennsylvania) con l\u2019accusa di aver commesso \u00abuna serie di gravi crimini prima delle elezioni statunitensi\u00bb.", "Come prova viene fornita l\u2019immagine di un presunto atto di accusa, datato 15 ottobre 2020, nei confronti di George Soros aperto nel distretto occidentale della Pennsylvania.", "Questa \u00e8 una notizia falsa.", "Come hanno verificato diversi siti fact-checking statunitensi ( qui e qui ) non esiste alcun riscontro ufficiale dell\u2019incriminazione e dell\u2019arresto di George Soros.", "Inoltre, l\u2019atto di accusa mostrato all\u2019interno dell\u2019articolo \u00e8 in realt\u00e0 il risultato di una falsificazione di un vero atto d\u2019accusa datato 15 ottobre 2020 contro sei cittadini russi ritenuti coinvolti in una serie di attacchi informatici di alto profilo, come si pu\u00f2 verificare qui e qui ."], "category": "Notizia Falsa", "publish_date": "2020-11-24", "tags": ["elezioni presidenziali usa", "george soros"], "links": ["https://archive.is/Jp5HJ", "https://www.politifact.com/factchecks/2020/nov/23/blog-posting/no-george-soros-wasnt-arrested-philadelphia-electi/", "https://www.factcheck.org/2020/11/website-concocts-false-story-of-soros-arrest/", "https://www.justice.gov/opa/pr/six-russian-gru-officers-charged-connection-worldwide-deployment-destructive-malware-and", "https://www.bellingcat.com/news/uk-and-europe/2020/10/22/russian-vehicle-registration-leak-reveals-additional-gru-hackers/", "https://www.justice.gov/opa/press-release/file/1328521/download"]}
{"url": "https://facta.news/notizia-falsa/2020/11/25/no-il-governo-italiano-non-ha-erogato-50-milioni-alle-ong/", "title": "No, il governo italiano non ha erogato \u00ab50 milioni alle Ong\u00bb", "content": ["Il 25 novembre la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 20 novembre su Facebook.", "Il post oggetto della nostra verifica consiste in un video presentato tra due bande verdi, recanti un testo in giallo che recita: \u00abFollia Pd-5 Stelle: Italia in ginocchio, il governo eroga 50 milioni alle Ong\u00bb.", "Il video mostra un intervento del deputato di Fratelli d\u2019Italia Andrea Delmastro Delle Vedove in Commissione Esteri, dove questi attacca l\u2019operato dell\u2019attuale governo (Conte II) perch\u00e9, a suo dire, il 9 novembre 2020 avrebbe erogato 50 milioni di euro per la cooperazione internazionale \u00abmentre gli italiani sono in ginocchio a causa della pandemia\u00bb.", "La notizia \u00e8 presentata in modo fuorviante e il post veicola dunque una notizia falsa.", "Andiamo con ordine.", "L\u2019informazione secondo cui il governo italiano avrebbe erogato \u00ab50 milioni alle Ong\u00bb non \u00e8 presente nell\u2019intervento del deputato Delmastro Delle Vedove, che fa invece riferimento a una generica spesa per la cooperazione internazionale.", "Una definizione di cooperazione internazionale \u00e8 contenuta nell\u2019art.", "1 della legge 125/2014 , che spiega come questa sia \u00abparte integrante e qualificante della politica estera dell\u2019Italia\u00bb e si ispiri ai principi della Carta delle Nazioni Unite ed alla Carta dei diritti fondamentali dell\u2019Unione europea.", "Sempre secondo la legge 125/2014, la cooperazione internazionale \u00abcontribuisce alla promozione della pace e della giustizia e mira a promuovere relazioni solidali e paritarie tra i popoli fondate sui principi di interdipendenza e partenariato\u00bb, conformemente ai principi espressi dall\u2019 art.", "11 della Costituzione .", "Si tratta dunque di un ambito regolato da una legge dello Stato.", "Il riferimento di Delmastro Delle Vedove \u00e8 alla quarta riunione annuale del Comitato congiunto per la cooperazione allo sviluppo, un organo presieduto dal ministro degli Esteri (o dal suo viceministro) e formato dal direttore generale per la cooperazione allo sviluppo e dal direttore della relativa agenzia ( Aics ), oltre che dai titolari dei ministeri interessati dall\u2019ordine del giorno (questi ultimi senza diritto di voto).", "Lo scorso 9 novembre il comitato ha deliberato l\u2019erogazione di circa 50 milioni di euro utilizzati per finanziare 16 iniziative di cooperazione internazionale.", "Tra queste, la fetta maggiore dei fondi erogati spetta al Fondo fiduciario per la ricostruzione dell\u2019Afghanistan ( 12,5 milioni ), ma la delibera include anche finanziamenti a progetti con sede in Tunisia ( 6,5 milioni ), Senegal ( 6,5 milioni ), Niger ( 6 milioni ), Albania ( 2,4 milioni ) ed Egitto ( 1,6 milioni ).", "I fondi stanziati dal governo italiano non vengono erogati esclusivamente a organizzazioni non governative ma, in base ai progetti, alla Banca mondiale , al Fondo delle Nazioni Unite per la popolazione, all\u2019Istituto Agronomico Mediterraneo di Bari o alle piccole e medie imprese tunisine .", "Come avevamo spiegato in un precedente articolo , alcuni dei progetti finanziati fanno riferimento a impegni assunti dal governo italiano e fissati da memorandum (come quello con la Tunisia , sottoscritto nel 2017 dal governo Alfano).", "Venire meno a quegli accordi significherebbe aprire la strada a contenziosi legali con le controparti e, come sottolineato dalla vice-ministra degli Esteri Emanuela Del Re in una risposta scritta all\u2019interrogazione presentata sul tema da Delmastro Delle Vedove, \u00abil governo non riterrebbe comunque di modificare la politica perseguita fino ad oggi\u00bb In conclusione, il governo italiano non ha erogato 50 milioni di euro alle Ong, come erroneamente riportato nel post oggetto della nostra verifica.", "Il governo ha invece erogato 50 milioni per la cooperazione internazionale, un ambito regolato dalla legge.", "Per questo, non solo il governo italiano non pu\u00f2 destinare tali fondi ad altre attivit\u00e0, ma non intende oggi farlo per una precisa scelta politica."], "category": "Notizia Falsa", "publish_date": "2020-11-25", "tags": ["cooperazione internazionale", "delmastro delle vedove", "fdi", "governo conte ii", "ong"], "links": ["https://www.facebook.com/bastagovernidisx/videos/148401190313894", "https://www.camera.it/leg18/29?shadow_deputato=307479&idpersona=307479&idlegislatura=18", "https://www.gazzettaufficiale.it/eli/id/2014/08/28/14G00130/sg", "https://www.senato.it/1025?sezione=118&articolo_numero_articolo=11#:~:text=L'Italia%20ripudia%20la%20guerra,la%20giustizia%20fra%20le%20Nazioni%3B", "https://www.esteri.it/mae/it/cooperaz_sviluppo/comitato-congiunto.html", "https://www.aics.gov.it/", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=2", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=3", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=2", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=3", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=2", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=2", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=8", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=11", "https://www.esteri.it/mae/resource/doc/2020/11/cc9_11_20_elenco_delibere_uff_stampa.pdf#page=14", "https://tunisi.aics.gov.it/wp-content/uploads/2018/07/Memorandum_Italia-Tunisia_2017-2020.pdf#page=3", "https://facta.news/storie/2020/04/07/che-cosa-ce-dietro-la-storia-dei-soldi-per-tunisia-e-bolivia/", "https://tunisi.aics.gov.it/wp-content/uploads/2018/07/Memorandum_Italia-Tunisia_2017-2020.pdf", "https://www.camera.it/leg18/824?tipo=A&anno=2020&mese=11&giorno=19&view=filtered_scheda&commissione=03", "https://www.camera.it/leg18/410?idSeduta=0429&tipo=atti_indirizzo_controllo&pag=allegato_b#si.3-01927"]}
{"url": "https://facta.news/fuori-contesto/2020/11/26/la-stretta-di-mano-tra-conte-e-gruber-senza-mascherina-e-precedente-alla-pandemia/", "title": "La stretta di mano tra Conte e Gruber senza mascherina \u00e8 precedente la pandemia", "content": ["Il 25 novembre 2020 su Facebook \u00e8 stata pubblicata una foto che mostra la giornalista e conduttrice Lilli Gruber e il presidente del Consiglio Giuseppe Conte all\u2019interno dello studio del programma televisivo Otto e mezzo (La7).", "Lo scatto mostra i due mentre si stringono la mano, non rispettando quindi il distanziamento sociale applicato per limitare il diffondersi della Covid-19 in Italia e non indossano la mascherina, dispositivo di protezione individuale obbligatorio in occasioni simili.", "L\u2019immagine \u00e8 accompagnata da questo commento: \u00abLa dovrete portare maledetti Foto di ieri sera.", "Niente mascherina e stretta di mano.", "E questi vengono a farci le lezioncine\u00bb.", "Il riferimento \u00e8 alla puntata di Otto e mezzo condotta da Gruber, andata in onda il 23 novembre 2020 con ospite Giuseppe Conte, e alle misure di protezione e prevenzione (come mascherine e distanziamento) previste dal governo Conte II per contrastare la diffusione del nuovo coronavirus.", "Il contenuto oggetto della nostra analisi \u00e8 fuorviante e veicola una notizia falsa.", "La foto oggetto della nostra verifica non \u00e8 stata scattata durante la puntata di Otto e mezzo del 23 novembre 2020.", "Lo scatto che mostra Gruber e Conte mentre si stringono la mano \u00e8 un momento di a una puntata di Otto e mezzo andata in onda il 27 gennaio 2020, come si pu\u00f2 verificare qui .", "Ricordiamo che il primo caso locale di nuovo coronavirus registrato in Italia risale al 20 febbraio 2020, mentre la pandemia da Covid-19 \u00e8 stata dichiarata dall\u2019Organizzazione mondiale della sanit\u00e0 (Oms) l\u201911 marzo 2020.", "Al momento dello scatto, dunque, non erano in vigore le misure di contenimento dell\u2019emergenza epidemiologica oggi valide e introdotte a partire da marzo 2020."], "category": "Fuori Contesto", "publish_date": "2020-11-26", "tags": ["#verabot", "covid-19", "giuseppe conte", "lilli gruber", "nuovo coronavirus", "nuovo coronavirus sars-cov-2"], "links": ["https://www.facebook.com/daniela.girasole.50/posts/2743550122628208", "https://www.la7.it/otto-e-mezzo/rivedila7/virus-economia-alleanze-parla-conte-23-11-2020-351881", "https://www.la7.it/otto-e-mezzo/rivedila7/conte-il-mio-governo-anti-salvini-otto-e-mezzo-puntata-del-27012020-27-01-2020-304378", "https://www.ilgazzettino.it/fotogallery/spettacoli/lilli_gruber_giuseppe_conte_la7_otto_e_mezzo-5011336.html", "https://www.ilcittadino.it/stories/Cronaca/coronavirus-scatta-il-protocollo-in-corsia_54269_96/", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?menu=notizie&id=4209#:~:text=L'Organizzazione%20mondiale%20della%20sanit%C3%A0%20dichiara%20il%20coronavirus%20pandemia,-%22Nelle%20ultime%20due&text=%22Descrivere%20la%20situazione%20come%20una,che%20i%20paesi%20dovrebbero%20fare.", "http://www.governo.it/it/coronavirus-misure-del-governo"]}
{"url": "https://facta.news/fuori-contesto/2020/12/01/questa-foto-che-mostra-dei-rifiuti-per-le-strade-di-palermo-e-reale-ma-risale-al-2012/", "title": "Questa foto che mostra dei rifiuti per le strade di Palermo \u00e8 reale, ma risale al 2012", "content": ["Il 29 novembre 2020 su Facebook \u00e8 stata pubblicata una foto che mostra un grande mucchio di rifiuti lungo una strada.", "L\u2019immagine \u00e8 accompagnata da questo commento, scritto da chi ha pubblicato il post: \u00abSignori questa \u00e8 Palermo\u2026noi siamo allibiti\u2026 Palermo invasa dai rifiuti: cumuli di spazzatura alti anche oltre il metro. \u2013 LE foto choc\u00bb.", "Il riferimento \u00e8 alla criticit\u00e0 legata alla raccolta dei rifiuti che la citt\u00e0 siciliana sta vivendo in questi giorni ( qui e qui ) Il contenuto oggetto della nostra analisi \u00e8 fuorviante e veicola una notizia falsa.", "La foto oggetto della nostra analisi non \u00e8 stata scattata nel capoluogo siciliano a novembre 2020.", "L\u2019immagine risale in realt\u00e0 al gennaio 2012 e mostra un cumulo di rifiuti in via Pietro Merenda a Palermo, come si pu\u00f2 verificare qui .", "La foto in questione documentava delle situazioni di criticit\u00e0 legate alla raccolta dei rifiuti in diversi quartieri della citt\u00e0."], "category": "Fuori Contesto", "publish_date": "2020-12-01", "tags": ["palermo", "rifiuti"], "links": ["https://www.facebook.com/gliannipiubellioriginalpage/photos/a.106037514157722/395532398541564/?type=3&theater", "https://livesicilia.it/2020/11/28/palermo-sommersa-dai-rifiuti-le-immagini-della-vergogna-foto/", "https://www.ilsole24ore.com/art/palermo-sommersa-rifiuti-e-emergenza-ADxEZC5", "https://www.google.com/maps/place/Via+Pietro+Merenda,+90145+Palermo+PA/@38.1254885,13.3406538,3a,75y,4.46h,66.92t/data=!3m6!1e1!3m4!1srTvXOF8XpakYNgrO7VQUWA!2e0!7i13312!8i6656!4m5!3m4!1s0x1319ef46a535dcc3:0xfdb30341f8f02aa!8m2!3d38.1255679!4d13.3405753", "https://www.palermotoday.it/cronaca/vertenza-amia-emergenza-rifiuti-31-gennaio-2012.html", "https://www.palermotoday.it/cronaca/assemblee-sindacali-lavoratori-amia.html"]}
{"url": "https://facta.news/notizia-falsa/2020/11/26/no-un-uomo-di-nome-connor-obyrne-non-e-stato-arrestato-per-essersi-finto-un-folletto-e-aver-truffato-26-donne/", "title": "No, un uomo di nome Connor O\u2019Byrne non \u00e8 stato arrestato per essersi finto un folletto e aver truffato 26 donne", "content": ["Il 23 novembre 2020 su Facebook \u00e8 stata pubblicata una foto di un uomo con capelli ricci rossi e accompagnata da un testo in cui si legge: \u00abUn irlandese di nome Connor O\u2019Byrne, alto solo 101 cm, \u00e8 stato arrestato tempo fa per aver presumibilmente approfittato di donne credulone fingendosi un folletto ed estorcendo favore sessuali in cambio di una fittizia \u201cpentola d\u2019oro nascosta alla fine di un arcobaleno\u201d La polizia ha scoperto che 26 donne hanno fatto sesso in cambio della pentola d\u2019oro\u00bb.", "Questa notizia non trova riscontro in nessuna testata nazionale e internazionale, n\u00e9 in nessun comunicato ufficiale delle autorit\u00e0 competenti.", "Si tratta quindi di una notizia frutto di fantasia.", "Come ha ricostruito il sito di fact-checking Lead Stories la fonte della falsa notizia \u00e8 un articolo pubblicato il 30 gennaio 2020 da World news daily report , sito che nelle proprie informazioni specifica di pubblicare contenuti non verificati e di natura satirica.", "La foto che accompagna la falsa notizia mostra in realt\u00e0 un uomo di nome David Scherger che nell\u2019agosto 2016 ha partecipato ad un evento irlandese dedicato a chi ha i capelli rossi, come si pu\u00f2 verificare qui e qui ."], "category": "Notizia Falsa", "publish_date": "2020-11-26", "tags": ["irlanda"], "links": ["https://www.facebook.com/photo.php?fbid=10223887852645189&set=basw.Abq8S7N-O9Xiv_hstbm4j1o-wsXBrg0nzy-qjNrY5lbb185O8Qty9niQ1lF3agim3GzKjqesdxlctFVU0m1PIDrf6cFk5Abb6lz4_cLws5qBfGHL5H4aohqAuvbZf-laQH4SssF9LigT6g1WoEvZfrLRk1uLSZ-jsQOpBBrOT3EFl59___4tDgKALpOZtqQt4I4.1796376453848067.10223887852645189.2972054116402628.10218607537642695.5301145866565789.10158794827140040.3906534542712835.10219045421230519.10224342347288776&type=1&theater", "https://leadstories.com/hoax-alert/2020/01/fake-news-irish-midget-accused-of-posing-as-a-leprechaun-to-extort-sex-from-26-women-in-exchange-for.html", "https://archive.is/h9SKS", "https://worldnewsdailyreport.com/disclaimer_/", "https://edition.cnn.com/2016/08/22/europe/gallery/irish-redhead-convention/index.html", "https://www.dailymail.co.uk/news/article-3750713/Ginger-power-Redheads-world-arrive-Irish-festival-celebrate-hair-colour.html"]}
{"url": "https://facta.news/immagine-modificata/2020/12/01/in-questa-foto-donald-trump-non-sta-piangendo-e-la-pedofilia-non-centra/", "title": "In questa foto Donald Trump non sta piangendo e la pedofilia non c\u2019entra", "content": ["Il 13 novembre 2020 su Facebook \u00e8 stata pubblicata una foto che mostra il primo piano del volto del presidente uscente degli Stati Uniti d\u2019America Donald Trump con gli occhi leggermente arrossati e una lacrima che scende dall\u2019occhio sinistro dell\u2019uomo.", "Il testo che accompagna l\u2019immagine, recita: \u00abUNA SETIMANA DI PIANTO MI SONO FATTA, ,CHI SEGUE TRUMP SA PERCH\u00c9 LUI PIANGE\u00a0\ud83d\udc96\ud83d\udc96\ud83d\udc96 L\u2019INCONTRO CON I BAMBINI SALVATI DAI TUNEL DEI SATANISTI E DALLA PEDOFILIA. ..\ud83d\ude22\ud83d\ude22\ud83d\ude22PECCATO CHE NON AVETE VISTO IL FILMATO INTERO QUANDO LO AVUTO ,,POI \u00c8 STATO CANCELATO DA CHI LO VUOLE FARE PASARE COME UN MOSTRO\u00bb.", "Questo contenuto veicola una notizia falsa.", "L\u2019immagine oggetto della nostra verifica \u00e8 stata modificata.", "La foto originale \u00e8 stata scattata il 15 luglio 2020 nello studio ovale della Casa Bianca a Washington durante una conferenza stampa sulle operazioni di polizia contro la banda criminale MS-13, come si pu\u00f2 verificare qui .", "N\u00e9 lo scatto n\u00e9 fonti stampa hanno parlato di Trump emozionato.", "Nel post pubblicato su Facebook si parla di bambini salvati dai satanisti e della pedofilia.", "Si tratta di un riferimento alla teoria del complotto priva di fondamento conosciuta con il nome QAnon.", "Secondo la teoria esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro Trump.", "Facta ha approfondito la questione qui ."], "category": "Immagine Modificata", "publish_date": "2020-12-01", "tags": ["donald trump", "qanon", "stati uniti america"], "links": ["https://www.facebook.com/photo.php?fbid=2859714307583284&set=basw.AbpcDCX8HHmVuMf-5cR7AA8wh-vigLpyneJ4yfxfpwN1cjvzhYcN8hhNzYeBUBHXpmghXsZ5CUH80w47b1N04bbeTjp6BlQU9DsJpbfpJRo0m6U52UMMok2TdshCrisB6NjlfJ7EZNTv6T0XJu8e-YtM.1114801435642210.1101788603610160.2859714307583284&type=1&opaqueCursor=AbrZgcXQzau8hbP1Esq4LsnGWXd37X2nKydCmXHE4WE5eDqvb02noalzg8wooUbLY5pOiHWADxb0d11v-pWHEQaca4EahRKQW7tlntSuBZY8O2oF24IFShY3e4XCywS_FzR6vpfxq1f9xi-B1fC05CbuceeG_DO6TD8PUYMzTwXePWdSpfQ9SOf3T1Tla9tpD1zb0-JiccApz6UPHxQM641OSazalGcDCScr2XTHrnxMklJnRKKL6TVw5Z6Yau4R1a0-aBqtWIF6GoiNtpu0lQNRNMW4Jvbpe_fXgLqmcOnwMJ43swlxeiF2MyTSndyi2S9fyU0uQyYU3RFLx8NlTmSUJe1a5u9NgayRb2BR-muCCQD7nYbLb_7_28lIxUasEN2sefc2-rVdP70Gk2wvlTyDJog4lbHlWMHKnDq75j_YA0Fb4FpbV6c1-08BqIwxLCzkGktSTadAdOWWG6jgck529AqfXmw_qeV1JeqQ0Jtj3PDuJIGrKKovqBpX_-80-UJ4kUc8WMcU-PbU7zUqomrERaMjH1w9JHY38KvY1lYJ9NvgKbChyYBqBz8-bfCcb3pBXWyosi9h7HF9hAeppFWjuBzTpaq7VO9Iybc52SAkzQ&theater", "http://www.afpforum.com/AFPForum/Search/ViewMedia.aspx?mui=1&hid=D4AF808D188B16DA95E9D9CACB3C00CD1910931B7BC45BCAD68379BC25CF300C", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/"]}
{"url": "https://facta.news/notizia-falsa/2020/12/01/non-e-vero-che-le-impronte-lasciate-da-armstrong-sulla-luna-non-coincidono-con-quelle-della-sua-tuta/", "title": "Non \u00e8 vero che le impronte lasciate da Armstrong sulla Luna \u00abnon coincidono\u00bb con quelle della sua tuta", "content": ["Il 26 novembre 2020 su Instagram sono state pubblicate due foto .", "La prima mostra le suole di una tuta lunare; la seconda delle impronte presumibilmente lasciate sulla luna da degli astronauti.", "Le immagini sono accompagnate da questo commento: \u00abLe impronte di Neil Armstrong lasciate sulla luna, non coincidono con quelle della tuta indossata dall\u2019astronauta\u00bb.", "Il riferimento \u00e8 a Neil Armstrong , astronauta statunitense al comando nel 1969 della missione spaziale Apollo 11 , celebre per lo sbarco sulla Luna.", "Il post in questione mette quindi indirettamente in dubbio che Armstrong abbia camminato sulla superficie lunare e che la sua tuta abbia lasciato delle impronte.", "Il contenuto oggetto della nostra analisi veicola una notizia falsa.", "Partiamo dalle due foto.", "La prima mostra la tuta di Neil Armstrong ed \u00e8 stata scattata nel 2015 da Phil Plait, come si pu\u00f2 verificare qui .", "La seconda foto \u00e8 un\u2019immagine che ricrea le impronte degli stivali lasciate dagli astronauti quando sono andati sulla Luna, come si pu\u00f2 verificare qui .", "Passando poi alle differenze tra la suola della tuta e l\u2019impronta sulla superficie lunare, bisogna precisare che la diversit\u00e0 deriva dal fatto che Armstrong prima di camminare sulla superficie della Luna ha indossato degli stivali lunari che hanno poi lasciato le impronte che si vedono nelle foto, come si pu\u00f2 verificare qui , qui , qui , qui e qui ."], "category": "Notizia Falsa", "publish_date": "2020-12-01", "tags": ["apollo 11", "luna", "neil armstrong"], "links": ["https://www.instagram.com/p/CIEPbFFnMU0/?utm_source=ig_embed", "https://www.nasa.gov/centers/glenn/about/bios/neilabio.html", "https://www.nasa.gov/mission_pages/apollo/missions/apollo11.html", "https://slate.com/technology/2015/07/reboot-the-suit-preserving-neil-armstrong-s-spacesuit.html", "https://www.lpi.usra.edu/lunar/missions/apollo/apollo_11/photography/", "https://www.sciencephoto.com/media/335554/view", "https://lakehighlands.advocatemag.com/2012/11/inspiration-from-the-frontiers-of-flight-museum/", "https://history.nasa.gov/ap11ann/kippsphotos/5863.jpg", "https://www.gettyimages.it/detail/fotografie-di-cronaca/view-of-astronaut-buzz-aldrins-footprint-being-fotografie-di-cronaca/50586349", "https://images.nasa.gov/details-6900966.html", "https://www.nasa.gov/mission_pages/apollo/40th/images/apollo_image_11a.html", "https://www.hq.nasa.gov/alsj/a11/a11_eva_thumbs.html#Core"]}
{"url": "https://facta.news/notizia-vera/2020/12/02/si-litalia-e-uno-dei-paesi-europei-in-cui-si-legge-meno/", "title": "S\u00ec, l\u2019Italia \u00e8 uno dei Paesi europei in cui si legge meno", "content": ["Marted\u00ec 1 dicembre 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 dell\u2019affermazione, sostenuta dal direttore dell\u2019Osservatorio sui conti pubblici italiani dell\u2019universit\u00e0 Cattolica di Milano Carlo Cottarelli , secondo cui l\u2019Italia sarebbe uno dei Paesi europei in cui si legge di meno.", "Si tratta di una notizia vera.", "L\u2019affermazione \u00e8 contenuta in un\u2019intervista a Carlo Cottarelli pubblicata il 30 novembre 2020 da Repubblica , in occasione del lancio della campagna #AttenzioneLaLetturaCreaIndipendenza, pensata dallo stesso Cottarelli per spingere gli italiani a leggere pi\u00f9 libri.", "\u00abSiamo uno dei Paesi in Europa che legge meno.", "Non \u00e8 un buon segnale, bisogna cercare di cambiare\u00bb ha affermato il docente a Repubblica .", "Il dato circa la scarsa dimestichezza degli italiani con la lettura emerge da un report stilato da Eurostat (l\u2019ufficio statistico dell\u2019Unione europea) in occasione della Giornata mondiale del libro patrocinata dall\u2019Unesco nel 2018.", "Dal rapporto emerge che gli italiani leggono in media per 5 minuti al giorno : in questa statistica \u2013 che prende in esame 14 Paesi dell\u2019Ue pi\u00f9 Norvegia, Turchia, Regno Unito e Serbia \u2013 facciamo meglio solo di Austria, Romania e Francia.", "Inoltre, il nostro Paese ha la percentuale di lettori abituali, ovvero di persone che citano la lettura tra le loro principali attivit\u00e0 giornaliere, pari all\u20198,5 per cento (sest\u2019ultimi, davanti a Serbia, Belgio, Austria, Romania e Francia).", "Quelli pubblicati da Eurostat sono gli ultimi dati ufficiali disponibili sul tema e sono frutto di rilevazioni avvenute tra il 2008 e il 2015.", "Italiani popolo di lettori pigri, dunque, ma che non necessariamente rinunciano ad acquistare libri e materiale utile alla lettura.", "Sempre secondo Eurostat, infatti, nel 2019 l\u2019Italia si \u00e8 classificata al diciassettesimo posto (su 28) tra i Paesi che hanno acquistato \u00ablibri, giornali e oggetti di cartoleria\u00bb, poco sotto la media europea (in Italia \u00e8 lo 0,8 per cento della popolazione ad acquistare materiale da lettura, contro l\u20191 per cento della media Ue).", "In conclusione, ha ragione Cottarelli a definire l\u2019Italia \u00abuno dei Paesi in Europa che legge meno\u00bb.", "Anche se poco aggiornati, infatti, gli ultimi dati in nostro possesso classificano l\u2019Italia al sest\u2019ultimo posto in Europa per numero di lettori abituali."], "category": "Notizia Vera", "publish_date": "2020-12-02", "tags": ["carlo cottarelli", "eurostat", "giornata mondiale del libro", "lettura", "libri"], "links": ["https://osservatoriocpi.unicatt.it/cpi-chi-siamo-carlo-cottarelli", "https://www.repubblica.it/cultura/2020/11/30/news/carlo_cottarelli_leggere_e_un_investimento_per_il_futuro_-276356083/", "https://twitter.com/CottarelliCPI/status/1333086012550107136?s=20", "https://ec.europa.eu/eurostat/web/products-eurostat-news/-/EDN-20180423-1", "https://ec.europa.eu/eurostat/home", "https://en.unesco.org/commemorations/worldbookday", "http://appsso.eurostat.ec.europa.eu/nui/show.do?query=BOOKMARK_DS-193365_QID_-6A0F9E2C_UID_-3F171EB0&layout=UNIT,L,X,0;GEO,L,Y,0;TIME,C,Z,0;SEX,L,Z,1;AGE,L,Z,2;ACL00,L,Z,3;INDICATORS,C,Z,4;&zSelection=DS-193365SEX,T;DS-193365ACL00,AC812;DS-193365AGE,TOTAL;DS-193365INDICATORS,OBS_FLAG;DS-193365TIME,2010;&rankName1=TIME_1_0_-1_2&rankName2=AGE_1_2_-1_2&rankName3=INDICATORS_1_2_-1_2&rankName4=SEX_1_2_-1_2&rankName5=ACL00_1_2_0_1&rankName6=UNIT_1_2_0_0&rankName7=GEO_1_2_0_1&rStp=&cStp=&rDCh=&cDCh=&rDM=true&cDM=true&footnes=false&empty=false&wai=false&time_mode=ROLLING&time_most_recent=true&lang=EN&cfo=%23%23%23%2C%23%23%23.%23%23%23", "http://appsso.eurostat.ec.europa.eu/nui/show.do?query=BOOKMARK_DS-423035_QID_38E02F2B_UID_-3F171EB0&layout=TIME,C,X,0;GEO,L,Y,0;UNIT,L,Z,0;COICOP,L,Z,1;INDICATORS,C,Z,2;&zSelection=DS-423035INDICATORS,OBS_FLAG;DS-423035COICOP,TOTAL;DS-423035UNIT,CP_MEUR;&rankName1=UNIT_1_2_-1_2&rankName2=INDICATORS_1_2_-1_2&rankName3=COICOP_1_2_-1_2&rankName4=TIME_1_0_0_0&rankName5=GEO_1_2_0_1&sortC=ASC_-1_FIRST&rStp=&cStp=&rDCh=&cDCh=&rDM=true&cDM=true&footnes=false&empty=false&wai=false&time_mode=ROLLING&time_most_recent=true&lang=EN&cfo=%23%23%23%2C%23%23%23.%23%23%23"]}
{"url": "https://facta.news/fuori-contesto/2020/12/02/la-morte-di-questi-militari-non-centra-con-la-falsa-notizia-del-server-tedesco-coinvolto-nelle-elezioni-usa/", "title": "La morte di questi militari non c\u2019entra con la falsa notizia del server tedesco coinvolto nelle elezioni Usa", "content": ["Il 29 novembre 2020 su Facebook sono state pubblicate cinque foto che, stando a quanto riportato da chi ha condiviso il contenuto, mostrerebbero dei militari statunitensi.", "Il commento che accompagna l\u2019immagine, recita: \u00abQuesti sono i cinque uomini che hanno dato la vita per ottenere il server in Germania.", "Le loro morti sono state coperte da un incidente in elicottero in Egitto.", "Ci\u00f2 conferma ci\u00f2 che ci era stato originariamente detto.", "Dio benedica questi eroi\u00bb.", "Il riferimento \u00e8 alla falsa notizia secondo cui in Germania sarebbe stato sequestrato dall\u2019esercito americano un server utilizzato per gestire delle frodi elettorali architettate durante le elezioni presidenziali degli Stati Uniti d\u2019America del 3 novembre 2020, vinte da Joe Biden (candidato democratico).", "Il contenuto oggetto della nostra analisi veicola una notizia falsa.", "Le foto sono vere e mostrano i volti di cinque militari americani morti durante un incidente in elicottero verificatosi il 12 novembre 2020 nella penisola del Sinai, in Egitto.", "L\u2019esercito americano ha invece smentito in pi\u00f9 occasioni ( qui , qui e qui ) la notizia di un\u2019operazione di sequestro di un server in Germania.", "La notizia infondata di militari morti durante un\u2019operazione in Germania per sequestrare un server \u00e8 stata diffusa senza fornire alcuna prova da un ex generale in pensione dell\u2019aeronautica degli Stati Uniti, gi\u00e0 in precedenza accusato di diffondere disinformazione, come si pu\u00f2 leggere qui ."], "category": "Fuori Contesto", "publish_date": "2020-12-02", "tags": ["elezioni presidenziali usa", "germania"], "links": ["https://www.facebook.com/photo.php?fbid=3350974855011908&set=a.2874796025963129&type=3&theater", "https://facta.news/notizia-falsa/2020/11/19/no-non-e-stato-sequestrato-dallesercito-americano-un-server-in-germania-per-frode-elettorale/", "https://www.politico.eu/article/joe-biden-wins-us-presidential-election/", "https://www.cbsnews.com/news/army-identifies-five-american-soldiers-killed-sinai-egypt-helicopter-crash/", "https://www.state.gov/helicopter-crash-in-egypt/", "https://apnews.com/article/fact-checking-9754011363", "https://www.militarytimes.com/news/your-army/2020/12/01/this-retired-three-star-falsely-claims-us-soldiers-died-attacking-a-cia-facility-in-germany-tied-to-election-fraud/", "https://www.military.com/daily-news/2020/12/01/no-kraken-refer-military-intelligence-unit.hmtl", "https://sofrep.com/news/general-thomas-mcinerney-military-industrial-complex/", "https://www.militarytimes.com/news/your-army/2020/12/01/this-retired-three-star-falsely-claims-us-soldiers-died-attacking-a-cia-facility-in-germany-tied-to-election-fraud/"]}
{"url": "https://facta.news/notizia-falsa/2020/12/02/i-medici-tedeschi-non-hanno-scoperto-che-la-covid-19-e-provocata-da-un-batterio-e-che-puo-essere-curata-con-laspirina/", "title": "I medici tedeschi non hanno scoperto che la Covid-19 \u00e8 provocata da un batterio e che pu\u00f2 essere curata con l\u2019aspirina", "content": ["Mercoled\u00ec 2 dicembre 2020 la redazione di Facta ha ricevuto una segnalazione via WhatsApp che chiedeva di verificare l\u2019attendibilit\u00e0 di un messaggio vocale circolato sull\u2019app di messaggistica istantanea.", "Il messaggio in questione \u00e8 stato registrato con l\u2019ausilio di un sintetizzatore vocale (riproducendo, quindi, artificialmente la voce umana) e riferisce di alcuni \u00abmedici tedeschi\u00bb che avrebbero disobbedito \u00aballa legge sanitaria mondiale dell\u2019Oms, che ordina di non eseguire le autopsie dei morti per coronavirus\u00bb.", "I medici avrebbero cos\u00ec scoperto \u00abche questo non \u00e8 un virus, ma un bacter che causa la morte\u00bb attraverso la \u00abformazione di coaguli di sangue e alla morte del paziente\u00bb.", "Secondo il messaggio vocale, la Germania avrebbe dunque sconfitto la Covid-19,\u00a0 \u00abche altro non \u00e8 che coagulazione intravascolare diffusa\u00bb e che pu\u00f2 dunque essere curata con \u00abantibiotici, farmaci antinfiammatori e anticoagulanti.", "Prima di tutto aspirina\u00bb.", "La fonte della notizia, secondo quanto riferisce il messaggio vocale, sarebbe il ministero della Salute tedesco.", "La parte finale del messaggio contiene alcuni consigli su come curare la Covid-19: \u00abOra dovrai fare quanto segue: Prendi aspirina 100 mg e Apronax o paracetamolo.", "Perch\u00e9?", "Perch\u00e9 Covid-19 ha dimostrato di addensare il sangue, stimolando una persona a sviluppare la trombosi.", "Perch\u00e9 il sangue non \u00e8 saturo di ossigeno.", "Il sangue si addensa, il flusso nel cuore e nei polmoni rallenta, la persona non riesce a respirare e muore rapidamente\u00bb.", "Si tratta di una notizia falsa, che contiene informazioni prive di fondamento scientifico e potenzialmente pericolose per la salute delle persone.", "Lo scorso 31 agosto avevamo gi\u00e0 verificato un caso di disinformazione molto simile, che riportava le stesse informazioni, ma attribuendole al \u00abministero della Sanit\u00e0 dell\u2019Italia\u00bb.", "Come avevamo spiegato in quel caso, non esiste alcuna legge sanitaria dell\u2019Organizzazione mondiale della sanit\u00e0 (Oms) \u00abche ordina di non eseguire autopsie dei morti per coronavirus\u00bb.", "E non solo perch\u00e9 l\u2019Oms non ha potere legislativo, ma soprattutto perch\u00e9 il 24 marzo 2020 l\u2019autorit\u00e0 sanitaria ha pubblicato un vademecum per il corretto trattamento dei corpi affetti da Covid-19, in cui si parla della possibilit\u00e0 di fare autopsie e di \u00abconsistenti misure di sicurezza\u00bb da applicare nell\u2019approccio ai deceduti per tale malattia.", "Quanto alla presunta natura batterica della malattia da coronavirus, l\u2019Oms ha smontato questa teoria sulla sezione del suo sito dedicata alle bufale.", "\u00abIl virus che causa la Covid-19 appartiene a una famiglia di virus chiamati Coronaviridae.", "Gli antibiotici non funzionano contro i virus\u00bb spiega l\u2019Oms, \u00abalcune persone che si ammalano di Covid possono anche sviluppare un\u2019infezione batterica come complicanza.", "In questo caso, gli antibiotici possono essere prescritti da un medico\u00bb.", "Come avevamo gi\u00e0 verificato qui e qui , inoltre, studi approvati dalla comunit\u00e0 scientifica concordano nell\u2019affermare che fenomeni trombotici o problemi nella coagulazione del sangue sono stati osservati in pazienti affetti da Covid-19, ma non ci sono prove che queste rappresentino la principale causa di morte.", "Infine, precisiamo che la presunta notizia della scoperta di una cura contro la Covid non compare sul sito del ministero della Salute tedesco, come verificabile a questo link ."], "category": "Notizia Falsa", "publish_date": "2020-12-02", "tags": ["#verabot", "aspirina", "covid-19", "ministero della salute", "nuovo coronavirus sars-cov-2", "oms", "organizzazione mondiale della sanit\u00e0", "trombosi"], "links": ["https://facta.news/notizia-falsa/2020/08/31/la-covid-19-non-e-provocata-da-un-batterio-e-non-puo-essere-curata-con-laspirina/", "https://apps.who.int/iris/rest/bitstreams/1272796/retrieve", "https://www.who.int/emergencies/diseases/novel-coronavirus-2019/advice-for-public/myth-busters?gclid=Cj0KCQjwv7L6BRDxARIsAGj-34pxmrsPnXSxcWuxlwcF9VLAKGLl6ZRnJXkcXRGbLEqLplojB_f1i04aAluMEALw_wcB#virus", "https://facta.news/storie/2020/05/29/lexport-italiano-delle-bufale-covid-19-e-trombosi/", "https://facta.news/storie/2020/05/18/covid-19-trombosi-e-polmonite-interstiziale-che-cosa-sappiamo-su-una-storia-italiana-di-interesse-internazionale/", "https://www.thelancet.com/action/showPdf?pii=S0140-6736%2820%2930937-5", "https://www.preprints.org/manuscript/202004.0204/v1", "https://www.bundesgesundheitsministerium.de/presse/pressemitteilungen/2020.html"]}
{"url": "https://facta.news/notizia-vera/2020/12/01/pfizer-non-ha-accettato-i-finanziamenti-del-governo-americano-ma-ha-beneficiato-di-un-preordine-di-2-miliardi-di-dollari/", "title": "Pfizer non ha accettato i finanziamenti del governo americano, ma ha beneficiato di un preordine di 2 miliardi di dollari", "content": ["Marted\u00ec 1 dicembre 2020 la redazione di Facta ha ricevuto una segnalazione via WhatsApp che chiedeva di fare chiarezza circa la presunta partecipazione della casa farmaceutica Pfizer alla cosiddetta \u201c Operazione Warp Speed \u201d, la partnership pubblico-privata voluta da Donald Trump per accelerare lo sviluppo e la produzione di un vaccino contro la Covid-19.", "\u00abViene comunemente dato per scontato che i vaccini anti Covid-19 siano in dirittura di arrivo grazie a Trump.", "Ci\u00f2 viene esteso anche al vaccino Pfizer-Biontech, poich\u00e9 Trump avrebbe fatto un contratto di 2 miliardi di dollari\u00bb ci scrive il lettore, \u00abA me risulta che l\u2019Ue aveva ordinato 200 milioni di dosi con opzioni fino a 300.", "Non so quanto costi una dose, ma a occhio direi che anche la \u201cmisera\u201d UE qualcosa ci ha messo.", "Ci riduciamo a ringraziare pure per ci\u00f2 che abbiamo fatto noi?\u00bb.", "Il riferimento \u00e8 a un articolo pubblicato da Agi il 27 novembre 2020 e intitolato: \u00ab\u201dWarp Speed\u201d, l\u2019acceleratore di Trump nella corsa al vaccino\u00bb.", "Nella parte riguardante Pfizer, l\u2019articolo spiega che \u00abPersino Pfizer, che non ha preso investimenti diretti dall\u2019operazione Warp Speed, ha beneficiato di un preordine di 2 miliardi di dollari per quando il suo vaccino verr\u00e0 approvato\u00bb e che dunque \u00absarebbero stati pagati\u00bb anche nel caso in cui fossero stati battuti sul tempo.", "Si tratta di una notizia vera.", "In un primo momento la vice-presidente di Pfizer Kathrin Jensen aveva pubblicamente preso le distanze dall\u2019iniziativa dell\u2019amministrazione Trump, specificando di non aver ricevuto contributi dal governo americano.", "Come raccontato in un articolo di fact-checking pubblicato da Cnn , tuttavia, una portavoce dell\u2019azienda ha poi aggiustato il tiro, spiegando che \u00abPfizer \u00e8 uno dei produttori di vaccini che partecipano all\u2019operazione Warp Speed come fornitore di un potenziale vaccino contro la Covid-19\u00bb sebbene \u00abla societ\u00e0 non ha accettato finanziamenti per il processo di ricerca e sviluppo\u00bb.", "Pfizer non ha insomma beneficiato dei finanziamenti per la ricerca e lo sviluppo del candidato vaccino \u2013 cosa che ha invece fatto BioNTech, partner di Pfizer e destinataria di sovvenzioni del governo tedesco \u2013 ma ha stretto con il governo americano un accordo di 2 miliardi di dollari per la sua vendita, che sarebbe dunque avvenuta indipendentemente dai tempi di produzione.", "Il rischio di impresa da parte di Pfizer \u00e8 in questo modo di certo mitigato, ma non \u00e8 annullato, come invece lo sarebbe stato accettando i fondi offerti dal governo americano a copertura dei costi di sviluppo.", "Ma il governo americano non \u00e8 l\u2019unico ad aver stretto accordi di questo tipo con Pfizer e la stessa strategia \u00e8 stata perseguita anche dal governo britannico e dal Canada .", "Al contrario, l\u2019accordo tra Pfizer e Unione europea \u00e8 stato firmato l\u201911 novembre 2020 e quindi due giorni dopo l\u2019annuncio dell\u2019efficacia al 90 per cento del candidato vaccino.", "Rispondendo alla domanda del lettore, l\u2019intervento dell\u2019Unione Europea non \u00e8 stato dunque determinante per lo sviluppo del vaccino."], "category": "Notizia Vera", "publish_date": "2020-12-01", "tags": ["#verabot", "coronavirus", "coronavirus sars-cov-2", "covid-19", "efficacia", "operation warp speed", "pfizer", "vaccino covid"], "links": ["https://www.hhs.gov/coronavirus/explaining-operation-warp-speed/index.html", "https://www.agi.it/estero/news/2020-11-27/covid-trump-corsa-vaccino-acceleratore-warp-speed-10462797/", "https://www.pfizer.com/people/medical-experts/vaccinations/kathrin_jansen-phd", "https://www.nytimes.com/2020/11/09/health/covid-vaccine-pfizer.html", "https://edition.cnn.com/2020/11/10/politics/fact-check-pfizer-warp-speed-pence/index.html", "https://www.bloomberg.com/news/articles/2020-11-09/pfizer-vaccine-s-funding-came-from-berlin-not-washington", "https://www.pharmaceutical-technology.com/news/uk-covid19-vaccine-supply-deals/", "https://www.pfizer.com/news/press-release/press-release-detail/pfizer-and-biontech-supply-canada-their-bnt162-mrna-based", "https://www.pfizer.com/news/press-release/press-release-detail/pfizer-and-biontech-reach-agreement-supply-eu-200-million", "https://www.pfizer.com/news/press-release/press-release-detail/pfizer-and-biontech-announce-vaccine-candidate-against"]}
{"url": "https://facta.news/fuori-contesto/2020/12/02/questa-grafica-realizzata-della-cnn-non-mostra-come-trump-potrebbe-ancora-vincere-le-elezioni/", "title": "Questa grafica realizzata dalla Cnn non mostra come Trump potrebbe ancora vincere le elezioni", "content": ["Il 29 novembre 2020 su Facebook \u00e8 stata pubblicata l\u2019immagine di una mappa elettorale degli Stati Uniti d\u2019America con il logo della Cnn e intitolata \u201cHow Trump could lose and still win\u201d (in italiano: \u201cCome Trump potrebbe perdere e vincere ancora\u201d).", "L\u2019immagine \u00e8 accompagnata da questo commento, scritto da chi pubblicato il post su Facebook: \u00ab8 Stati chiave su 9 hanno legislature repubblicane e potrebbero scegliere gli elettori stessi.", "Il Congresso pu\u00f2 scartare i voti degli stati contestati.", "A questo punto sono le delegazioni statali che scelgono il vincitore.\u00a0#Trump\u00a0ne ha 26.\u00a0#Biden\u00a023.", "La\u00a0#CNN\u00a0ci ha appena detto come vincer\u00e0 Trump\u00bb.", "Questo \u00e8 un contenuto fuorviante che veicola una notizia falsa.", "La mappa elettorale oggetto della nostra analisi \u00e8 andata originariamente in onda in un servizio trasmesso dalla Cnn il 27 settembre 2020, pi\u00f9 di un mese prima delle elezioni presidenziali, come si pu\u00f2 verificare qui al minuto 02:19.", "Non si tratta quindi di un\u2019immagine realizzata dopo il voto che, ricordiamo, ha sancito la vittoria di Joe Biden, il candidato democratico.", "Nel servizio di fine settembre, il giornalista Fareed Zakaria aveva utilizzato grafici e cartine (compresa quella oggetto della nostra verifica) per ipotizzare i diversi scenari che avrebbero permesso al presidente uscente Donald Trump di rimanere in carica anche senza ottenere la maggioranza con il voto popolare.", "Scenari che, ad oggi e dopo il voto presidenziale, non si sono per\u00f2 verificati."], "category": "Fuori Contesto", "publish_date": "2020-12-02", "tags": ["cnn", "donald trump", "elezioni presidenziali usa"], "links": ["https://www.facebook.com/photo.php?fbid=103266491635192&set=a.100480165247158&type=3&theater", "https://edition.cnn.com/", "https://edition.cnn.com/videos/tv/2020/09/27/exp-gps-0927-fareeds-take.cnn", "https://www.politico.eu/article/joe-biden-wins-us-presidential-election/", "https://twitter.com/fareedzakaria"]}
{"url": "https://facta.news/notizia-falsa/2020/12/04/il-black-friday-non-era-il-giorno-in-cui-i-neri-venivano-esposti-in-luoghi-pubblici-per-essere-venduti-a-prezzi-bassi/", "title": "Il Black Friday non era \u00abil giorno in cui i neri venivano esposti in luoghi pubblici per essere venduti a prezzi bassi\u00bb", "content": ["Il 21 novembre 2020 su Facebook \u00e8 stata pubblicata una foto che mostra un gruppo di uomini neri incatenati e la scritta \u00abBlack Friday 1904\u00bb.", "L\u2019immagine \u00e8 accompagnata da un commento, scritto da chi ha pubblicato il post, in cui si sostiene che \u00abla vera storia di \u201cBlack Friday\u201d\u00bb sarebbe \u00abuna storia negativa che alcuni vogliono nascondere\u00bb perch\u00e9 con questo termine si indicherebbe \u00abil giorno in cui i neri venivano esposti in luoghi pubblici per essere venduti a prezzi molto bassi\u00bb.", "Il riferimento \u00e8 al Black Friday, il giorno successivo alla festa del Ringraziamento celebrata negli Stati Uniti, occasione in cui i negozi hanno i prezzi pi\u00f9 bassi rispetto al resto dell\u2019anno.", "La notizia veicolata nel post oggetto di analisi \u00e8 falsa e ce ne eravamo gi\u00e0 occupati in passato .", "Partiamo dall\u2019immagine, che non ha nulla a che vedere con il Black Friday .", "La foto originale mostra in realt\u00e0 degli aborigeni imprigionati in un campo di concentramento nell\u2019Australia occidentale nel 1904.", "Passiamo alla storia dell\u2019espressione Black Friday .", "Il sito di fact-checking statunitense Snopes ha spiegato che questo termine \u00e8 stato per la prima volta utilizzato circa un secolo dopo l\u2019abolizione della schiavit\u00f9 negli Stati Uniti.", "L\u2019uso pi\u00f9 antico di questa espressione risale al 1951 e si riferiva all\u2019usanza dei lavoratori di darsi malati il giorno dopo il Ringraziamento per ottenere cos\u00ec quattro giorni consecutivi di riposo.", "All\u2019epoca infatti quel giorno non era considerato come un giorno di riposo retribuito.", "Dal 1961 , poi, il termine \u00e8 stato comunemente usato in senso ironico dalla polizia di Philadelphia per descrivere il caos causato da pedoni e veicoli diretti verso i negozi del centro citt\u00e0 nei due giorni successivi al Ringraziamento."], "category": "Notizia Falsa", "publish_date": "2020-12-04", "tags": ["black friday", "stati uniti america"], "links": ["https://www.facebook.com/photo.php?fbid=802187506994575&set=basw.Abp4GdlaZ1CE6ZCNtBxNPP4RB7UqEAzTdVC3py2Y65SHc3MCReKHO-nQd67oBbOkJZxpiy2ZCEs3Ilg2P_axoaQVIVJXAODkwkLzvbg39kC2ZkXshl26CGTx951aV371KaaOFfAR361mxUmzG5XWxfjUjSBsdvv_rF8EvOsyTCWyxxxZrUJnDDlypEbeeyCOKNWpLg5ElpIcgQ680jbrjYfK61bgEOTma3y887QMYMcK7Q.802187506994575.3708417019241551.3508211465891677.4193616263986972.3517379808353808.4172967236062972.10159077110157704&type=1&opaqueCursor=AboAHAv_snOQCvuhxkOQolT1Fd7cxLBcNNXcz1LoxIOJPhhvX9Ro2280FFSb18ZuyxQRe5UfpUSPj2Eoy2Z4Vy-qaz3k87dm0Fk6I-DB6Ke1vnD_F173oqDqxbaCpXplkt9uXntqoXRzu_mMw3jYY8rgzicTusuhDt9b3BIBv0zklC5gNTZXyDoRIv_CdfItno5YWaQ41u2cxf29pdE95bVpAip5x0Ie61-d-u5DRxk9MNI7UWBVWbts3rfqhPiSM4SXklGKcc1g-9us08R74wcW4pwmL_9lgcm9GDXiMEazt81CBaqw814Lk7J1Tarj0zk_g_nUoyf8qTrnLkOuU2e-_acnBq2NRN6Ts-gRv3xLuUxxXMKLQvqD29JbcDRoB3K6JSPwx9q0xW3nV3BiQa9M4gc58tpolxEuXv_LWmnvCbdv6osIIU4AInrM_qH5zNe-KUiWBZJIdEEOxKgC-0iObYS7PrZX_DyP91y2JSEl36uDAhj-mMnKd334m3wW7rA14sg-Xi5cQvijmilrIsaUmmCti9nhazi9ymgG393FrGs-af0uH9hLftgy1h12J65zdY64LCfh_xAbgBo73zCOBv2ThxtsDHpMEP9d-DjqTubTPaUl4RSAy0ZUOjReMyKU9h9WuYvOUjl0RybfqH8M0jc9qGE8qcAG-6Cc95eF0HrJU10Ddw112KC_zMoE_aJ6bdBSnwkiFANgIjtey-ADec3gXhGDsMrr8GjwyqLbtw&theater", "https://www.pagellapolitica.it/bufale/show/816/la-falsa-notizia-sul-black-friday-e-gli-schiavi-venduti-a-prezzi-bassi", "https://mydaz.blog/2018/08/western-australia-1904-aboriginal-concentration-camp/", "https://www.snopes.com/fact-check/black-friday-origins/", "http://listserv.linguistlist.org/pipermail/ads-l/2009-August/092018.html", "http://listserv.linguistlist.org/pipermail/ads-l/2011-May/109292.html"]}
{"url": "https://facta.news/notizia-falsa/2020/12/10/no-la-prima-donna-ad-aver-ricevuto-il-vaccino-anti-covid-non-e-unattrice-gia-vista-in-precedenti-proteste/", "title": "No, la prima donna ad aver ricevuto il vaccino anti-Covid non \u00e8 un\u2019attrice gi\u00e0 \u00abvista in precedenti proteste\u00bb", "content": ["Il 9 dicembre 2020 su Facebook \u00e8 stata pubblicata una foto che mostra Margaret Keenan , prima cittadina del Regno Unito a ricevere una dose del vaccino Pfizer contro la Covid-19, all\u2019interno di quello che sembra il corridoio di un ospedale.", "Lo scatto \u00e8 accompagnato da questo commento, scritto da chi ha pubblicato il post su Facebook: \u00abLa cosiddetta donna di 90 anni del Regno Unito che ha ricevuto il primo vaccino \u00e8 in realt\u00e0 un\u2019attrice elitaria degli Illuminati vista in precedenti proteste di fake news mentre veniva aggredita dalla polizia.", "In effetti, ha appena 70 anni, meno di quanto riportato dai notiziari tradizionali quanto pi\u00f9 di 90 anni\u00bb.", "A dimostrazione di quanto sostenuto nel messaggio, vengono pubblicate nei commenti alla foto le immagini di una donna con i capelli rossi, come Keenan, mentre cade a terra durante una protesta che si \u00e8 svolta a Trafalgar Square (Londra).", "Secondo l\u2019autore del post, quindi, la donna in piazza e Margaret Keenan sarebbero la stessa persona.", "Questa notizia \u00e8 falsa.", "Andiamo con ordine.", "Margaret Keenan non \u00e8 un\u2019attrice e non ha \u00abappena 70 anni\u00bb ma, come documenta il sistema sanitario nazionale del Regno Unito, la donna ha 90 anni ed \u00e8 un\u2019ex commessa di un gioielliera.", "Passiamo alle immagini.", "La foto della donna con i capelli rossi che cade a Trafalgar Square \u00e8 stata scattata lo scorso 26 settembre a durante la manifestazione contro le vaccinazioni e le restrizioni che il governo del Regno Unito ha introdotto per contrastare la diffusione del nuovo coronavirus ( qui e qui ).", "Come si pu\u00f2 verificare confrontando le due foto, la donna che cade in piazza a Londra ( qui ) non \u00e8 Margaret Keenan ( qui )."], "category": "Notizia Falsa", "publish_date": "2020-12-10", "tags": ["#verabot", "covid-19", "nuovo coronavirus sars-cov-2", "vaccino covid"], "links": ["https://www.facebook.com/photo.php?fbid=1735640363280043&set=a.626887940821963&type=3&theater", "https://www.bbc.com/news/uk-55227325", "https://www.facebook.com/photo.php?fbid=1735640666613346&set=p.1735640666613346&type=3&theater", "https://www.england.nhs.uk/2020/12/landmark-moment-as-first-nhs-patient-receives-covid-19-vaccination/", "https://www.dailymail.co.uk/news/article-8777985/Shocking-moment-middle-aged-woman-slammed-ground-police-anti-lockdown-demonstration.html", "https://www.thesun.co.uk/news/12783782/coronavirus-lockdown-protest-woman-falls-london/", "https://www.gettyimages.it/detail/fotografie-di-cronaca/woman-gestures-after-falling-as-police-move-in-fotografie-di-cronaca/1228722055", "https://www.gettyimages.it/detail/fotografie-di-cronaca/margaret-keenan-who-was-the-first-patient-in-the-fotografie-di-cronaca/1230031245?adppopup=true"]}
{"url": "https://facta.news/fuori-contesto/2020/12/04/questo-video-mostra-degli-scontri-tra-manifestanti-e-polizia-a-parigi-ma-la-covid-19-non-centra/", "title": "Questo video mostra scontri tra manifestanti e polizia a Parigi, ma la Covid-19 non c\u2019entra", "content": ["Il 29 novembre 2020 su Facebook \u00e8 stato pubblicato un video che mostra un gruppo di agenti di polizia mentre vengono colpiti da diverse persone durante una manifestazione.", "Le immagini sono accompagnate da questo commento, scritto da chi ha pubblicato il post: \u00abParigi ieri.", "Migliaia di cittadini incazzati contro le restrizioni e lockdown protestano contro il Governo.", "Ecco le immagini shock degli scontri violenti con la polizia\u00bb.", "Questo \u00e8 un contenuto fuorviante che veicola una notizia falsa.", "Il video oggetto della nostra verifica non mostra dei cittadini che protestano contro le misure di limitazione e distanziamento stabilite dal governo francese per limitare la diffusione del nuovo coronavirus nel Paese.", "Il video che mostra diverse persone colpire un gruppo di agenti di polizia \u00e8 stato ripreso durante le manifestazioni che si sono svolte sabato 28 novembre 2020 a Parigi contro un progetto di legge \u2013 approvato in prima lettura alla Camera \u2013 sulla \u00absicurezza globale\u00bb, come si pu\u00f2 verificare qui .\u00a0Da diverse settimane si svolgono manifestazioni e proteste in differenti citt\u00e0 francesi contro l\u2019approvazione di questo disegno di legge perch\u00e9, secondo i critici , avrebbe conseguenze negative su alcuni diritti fondamentali come quello alla privacy e alla libert\u00e0 di informazione."], "category": "Fuori Contesto", "publish_date": "2020-12-04", "tags": ["#verabot", "covid-19", "francia", "nuovo coronavirus sars-cov-2", "parigi", "sicurezza globale"], "links": ["https://www.facebook.com/edoardo.farinait/videos/165085602000198/", "https://www.gouvernement.fr/info-coronavirus/les-actions-du-gouvernement", "https://www.lemonde.fr/societe/live/2020/11/28/loi-securite-globale-suivez-en-direct-les-manifestations-en-france_6061490_3224.html", "http://www.assemblee-nationale.fr/dyn/15/textes/l15b3452_proposition-loi", "http://www2.assemblee-nationale.fr/scrutins/detail/(legislature)/15/(num)/3254", "https://actu17.fr/manifestation-contre-la-loi-securite-globale-a-paris-un-policier-a-ete-lynche/", "https://www.france24.com/fr/france/20201121-des-milliers-de-personnes-manifestent-contre-la-loi-s%C3%A9curit%C3%A9-globale", "https://www.france24.com/fr/france/20201121-loi-s%C3%A9curit%C3%A9-globale-des-ong-alertent-sur-les-cons%C3%A9quences-dangereuses-pour-les-libert%C3%A9s-individuelles"]}
{"url": "https://facta.news/notizia-falsa/2020/12/04/no-barack-obama-non-e-stato-arrestato-per-spionaggio/", "title": "No, Barack Obama non \u00e8 stato \u00abarrestato per spionaggio\u00bb", "content": ["Il 1\u00b0 dicembre 2020 su Facebook \u00e8 stata pubblicata un\u2019immagine che mostra una foto dell\u2019ex presidente degli Stati Uniti d\u2019America Barack Obama e un testo.", "Si legge: \u00abL\u2019ex presidente Barack Obama \u00e8 stato arrestato per spionaggio\u00bb.", "Questa notizia non trova riscontro in nessuna testata nazionale e internazionale e in nessuno comunicato ufficiale delle autorit\u00e0 competenti.", "Si tratta quindi di una notizia frutto di fantasia.", "Come hanno ricostruito i colleghi di Afp Fact-Check , l\u2019articolo originale \u00e8 stato pubblicato il 28 novembre 2020 dal sito Conservative Beaver riprendendo un comunicato stampa pubblicato il 17 agosto 2020 dal Dipartimento di Giustizia degli Stati Uniti e relativo all\u2019 arresto e all\u2019accusa di spionaggio nei confronti di un ex ufficiale della CIA.", "L\u2019autore dell\u2019articolo pubblicato da Conservative Beaver ha solo apportato delle piccole modifiche, sostituendo ad esempio il nome della spia accusata (Alexander Yuk Ching Ma) con quello di Barack Obama."], "category": "Notizia Falsa", "publish_date": "2020-12-04", "tags": ["barack obama", "stati uniti america"], "links": ["https://www.facebook.com/photo.php?fbid=3289590791167583&set=basw.AbrIqLCyv3QQA0KQXsi4Fp1xWR3uNglVsG_wB67CZuUts7L8zq9n695Z23-mVgJO0HApVt4RyYWKeIzYWPcXvYvubU8iKHu5RUQcSf7rfM9VO870n9Im-UnDetN0e0tIpSOlTIQT7TRd98gP2DQQFc_l.416503169385088.2591111621139917.3289590791167583.10224150611731763.3545254248874981.10222771727709144.1228253527554007.3190273434392147.1241857692867498&type=1&theater", "https://barackobama.com/about/", "https://factcheck.afp.com/no-obama-was-not-arrested-espionage", "https://archive.vn/utU0X", "https://www.justice.gov/opa/pr/former-cia-officer-arrested-and-charged-espionage", "https://edition.cnn.com/2020/08/17/politics/former-cia-officer-charged-with-espionage/index.html"]}
{"url": "https://facta.news/notizia-vera/2020/12/04/la-notizia-delle-persone-decedute-in-russia-dopo-aver-ingerito-del-gel-igienizzante-e-reale/", "title": "La notizia delle persone decedute in Russia dopo aver ingerito del gel igienizzante \u00e8 reale", "content": ["Venerd\u00ec 4 dicembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo pubblicato il 30 novembre da Il Messaggero .", "L\u2019articolo oggetto della nostra verifica \u00e8 intitolato \u201cFinisce l\u2019alcol alla festa e bevono gel igienizzante per le mani: muoiono in otto\u201d e racconta di una \u00abfesta organizzata nel villaggio di Tomtor, nella regione russa della Yakutia\u00bb terminata in tragedia dopo che nove persone hanno ingerito disinfettante per le mani.", "\u00abAdesso Alexander Kalinin, 44enne uomo d\u2019affari, rischia il carcere dopo essere stato accusato di aver fornito il disinfettante letale che ha ucciso otto persone in tutto\u00bb spiega l\u2019articolo, che fa riferimento all\u2019accusa di \u00abnegligenza\u00bb formulata perch\u00e9 l\u2019uomo avrebbe \u00abmesso sul mercato un disinfettante con un contenuto di metanolo al 69%\u00bb.", "Il massimo consentito \u00e8 il 3,5 per cento.", "Si tratta di una notizia vera.", "La notizia era stata inizialmente diffusa il 20 novembre dalla Repubblica di Sach\u00e0, organo amministrativo che controlla la regione all\u2019estremo oriente della Russia.", "Un riassunto pi\u00f9 esaustivo dei fatti era invece stato pubblicato il 23 novembre scorso sul Moscow Times , quotidiano indipendente russo in lingue inglese, e confermava l\u2019avvelenamento che \u00e8 costato la vita a otto persone tra i 27 e i 59 anni, che avevano ingerito gel igienizzante per le mani a una festa.", "Tre di queste sarebbero morte sul colpo, altre quattro poco dopo l\u2019arrivo in ospedale e l\u2019ultima dopo qualche giorno passato in terapia intensiva.", "L\u2019articolo della testata russa parla di una nona persona avvelenata, che starebbe ancora combattendo tra la vita e la morte.", "Il gel igienizzante conteneva una sostanza nota come metanolo (o alcol metilico) in una concentrazione pari al 69 per cento, una sostanza che per l\u2019uomo diventa mortale se ingerita in dosi superiori ai 30 grammi.", "L\u2019Unione europea consente l\u2019utilizzo del metanolo in alcuni prodotti non destinati al consumo, come cosmetici, prodotti per l\u2019igiene personale e liquido decongelante per il parabrezza, ma sempre accompagnati dal simbolo che segnala il rischio di avvelenamento.", "In Europa la concentrazione di metanolo non pu\u00f2 in ogni caso essere superiore al 5 per cento, che diventa lo 0,6 per cento nei prodotti utilizzati come liquido decongelante.", "L\u2019Organizzazione mondiale della sanit\u00e0 consiglia di non utilizzare metanolo nella produzione di gel disinfettanti, ma il pi\u00f9 sicuro etanolo ."], "category": "Notizia Vera", "publish_date": "2020-12-04", "tags": ["#verabot", "coronavirus", "coronavirus sars-cov-2", "covid-19", "disinfettante", "gel igienizzante", "russia"], "links": ["https://www.ilmessaggero.it/mondo/finisce_alcol_festa_bevono_gel_igienizzante_muoiono_otto-5617309.html", "http://14.rospotrebnadzor.ru/news/-/asset_publisher/mk9O/content/%D0%BE-%D1%85%D0%BE%D0%B4%D0%B5-%D1%80%D0%B0%D1%81%D1%81%D0%BB%D0%B5%D0%B4%D0%BE%D0%B2%D0%B0%D0%BD%D0%B8%D1%8F-%D1%81%D0%BB%D1%83%D1%87%D0%B0%D0%B5%D0%B2-%D0%BE%D1%82%D1%80%D0%B0%D0%B2%D0%BB%D0%B5%D0%BD%D0%B8%D1%8F-%D1%81%D0%BF%D0%B8%D1%80%D1%82%D0%BE%D1%81%D0%BE%D0%B4%D0%B5%D1%80%D0%B6%D0%B0%D1%89%D0%B8%D0%BC-%D0%B0%D0%BD%D1%82%D0%B8%D1%81%D0%B5%D0%BF%D1%82%D0%B8%D0%BA%D0%BE%D0%BC-%D0%B2-%D1%81-%D1%82%D0%BE%D0%BC%D1%82%D0%BE%D1%80-%D1%82%D0%B0%D1%82%D1%82%D0%B8%D0%BD%D1%81%D0%BA%D0%BE%D0%B3%D0%BE-%D1%80%D0%B0%D0%B8%D0%BE%D0%BD%D0%B0-%D0%BD%D0%B0-23%3A00-%D1%87%D0%B0%D1%81%D0%B0-20-11-2020-%D0%B3%D0%BE%D0%B4%D0%B0", "https://www.themoscowtimes.com/2020/11/23/7-die-from-drinking-hand-sanitizer-at-dinner-party-in-russia-a72119", "https://echa.europa.eu/it/substance-information/-/substanceinfo/100.000.599", "https://echa.europa.eu/it/substance-information/-/substanceinfo/100.000.599", "https://www.methanol.org/wp-content/uploads/2020/04/Methanol-Safety-During-the-COVID-19-Pandemic-3.pdf#page=3", "https://eur-lex.europa.eu/legal-content/EN/TXT/PDF/?uri=CELEX:32018R0589&from=EN", "https://www.who.int/gpsc/5may/Guide_to_Local_Production.pdf#page=2", "https://assobase.federchimica.it/ProdottieProcessi/building-blocks/etilene/etanolo"]}
{"url": "https://facta.news/notizia-falsa/2020/11/26/laura-boldrini-non-ha-detto-che-non-esistono-italiani-in-difficolta-ma-solo-gente-a-cui-piace-lamentarsi/", "title": "Laura Boldrini non ha detto che \u00abnon esistono italiani in difficolt\u00e0, ma solo gente a cui piace lamentarsi\u00bb", "content": ["Il 26 novembre 2020 su Facebook \u00e8 stata pubblicata una foto di Laura Boldrini accompagnata da una sua presunta dichiarazione che, stando a quanto riportato, sarebbe stata rilasciata durante la trasmissione Rai Che Tempo che fa, andata in onda il 13 maggio 2018.", "La deputata avrebbe detto: \u00abNon esistono italiani in difficolt\u00e0, ma solo gente a cui piace lamentarsi invece di rimboccarsi le maniche e andare a lavorare\u00bb.", "Questa notizia \u00e8 falsa e ce ne siamo gi\u00e0 occupati nel 2019.", "Cominciamo con il precisare che Laura Boldrini non era ospite della puntata di Che Tempo che fa trasmessa il 13 maggio 2018, come si pu\u00f2 verificare qui e qui .", "Inoltre, la presunta dichiarazione non trova riscontro in nessuna testata nazionale o locale, n\u00e9 in nessun account ufficiale della deputata ( qui , qui e qui ).", "Si tratta quindi di una notizia frutto di fantasia, come ricostruito anche dal collega David Puente."], "category": "Notizia Falsa", "publish_date": "2020-11-26", "tags": ["laura boldrini"], "links": ["https://www.facebook.com/resetunimpresaperlitalia/photos/a.118940483165579/220179259708367/?type=3&theater", "https://pagellapolitica.it/bufale/show/728/notizia-falsa-boldrini-e-la-frase-non-esistono-italiani-in-difficolt%C3%A0-ma-solo-gente-a-cui-piace-lamentarsi", "https://www.raiplay.it/video/2018/05/Che-tempo-che-fa-2ca6cf98-f168-49f8-80b2-5369895698eb.html", "https://www.tvblog.it/post/1540596/che-tempo-che-fa-diretta-diretta-puntata-13-maggio-2018", "https://www.facebook.com/pages/category/Politician/Laura-Boldrini-325228170920721/", "https://twitter.com/lauraboldrini?lang=en", "https://www.instagram.com/l_boldrini/?hl=en", "https://www.davidpuente.it/blog/2018/07/20/lara-pedroni-lautrice-fake-dei-meme-contro-saviano-boldrini-e-kyenge/"]}
{"url": "https://facta.news/immagine-modificata/2020/12/11/questa-foto-di-persone-che-senza-mascherina-chiedono-di-poter-festeggiare-il-natale-e-falsa/", "title": "Questa foto di persone che senza mascherina chiedono di poter \u00abfesteggiare il Natale\u00bb \u00e8 falsa", "content": ["Il 4 dicembre 2020 su Facebook \u00e8 stata pubblicata un\u2019immagine che mostra un giornalista televisivo indossare la mascherina circondato da persone che non indossano la mascherina o la indossano in maniera non corretta.", "In sovraimpressione compare \u2013 su modello di quanto accade durante alcuni servizi televisivi \u2013 la scritta \u00abCi siamo sempre attenuti alle regole, lasciateci festeggiare il Natale\u00bb.", "Il riferimento \u00e8 alle restrizioni previste dal governo italiano in vista del periodo natalizio per contrastare la diffusione del nuovo coronavirus nel Paese.", "L\u2019immagine \u00e8 accompagnata da un commento di critica nei confronti delle persone presenti in foto, pubblicato da chi ha condiviso il contenuto.", "L\u2019immagine oggetto della nostra analisi veicola una notizia falsa.", "Si tratta di un\u2019immagine modificata.", "A dichiararlo su Facebook, l\u2019autore della foto modificata che ha spiegato di averlo fatto \u00abper far ridere\u00bb.", "Nel 2017 la stessa foto era stata utilizzata con fini ironici e, come si vede qui , nessuno dei presenti aveva una mascherina e la scritta in sovraimpressione era differente."], "category": "Immagine Modificata", "publish_date": "2020-12-11", "tags": ["donald trump", "qanon", "stati uniti america"], "links": ["https://www.facebook.com/photo.php?fbid=10221650269679069&set=basw.Abow3IdKrBxToRPF_1WcXgk2ElLJhrVewa8rfuQHv4Xwdbr4HcPVYgQTUz01TrDPJChdGKkrCXQ3kBiMEYlMxbmyvPyjQL7w0ub1b2B7QN9wKRoi_Z8IOBYUuSktZ8Nlr7i9g8oagsnGlCbXnAC42WhpGiIiXz39VAGiJ7D5jxnUFQ.10218498944568233.10224301837919261.10221287290843282.10221650269679069.732919070978257.10220975570752873&type=1&theater", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?lingua=italiano&menu=notizie&p=dalministero&id=5207", "https://www.facebook.com/photo.php?fbid=10158265415922058&set=a.10150261813917058&type=3&theater", "https://www.facebook.com/497920463902223/photos/a.512070019153934/512069999153936/?type=3&theater"]}
{"url": "https://facta.news/fuori-contesto/2020/12/11/non-e-vero-che-una-donna-rischia-che-le-siano-amputati-i-piedi-a-causa-del-vaccino-contro-la-covid-19/", "title": "Non \u00e8 vero che una donna rischia che le siano amputati i piedi a causa del vaccino contro la Covid-19", "content": ["Il 25 novembre 2020 su Facebook \u00e8 stata pubblicata un\u2019immagine che mostra due piedi che hanno, in entrambi i casi, una grande macchia scuro-giallognola sui talloni.", "La foto \u00e8 accompagnata da questo testo: \u00abPatricia Chandler, volontaria al trial per il vaccino Pfizer, rischia che le siano amputati i piedi\u00bb.", "Il riferimento al vaccino contro la Covid-19, prodotto dalla casa farmaceutica Pfizer in collaborazione con la societ\u00e0 di biotecnlogie BioNTech.", "Il contenuto oggetto della nostra analisi \u00e8 fuorviante e veicola una notizia falsa.", "Andiamo con ordine.", "Come ha ricostruito la Bbc i piedi in foto sono di Patricia Chandler, donna che vive in Texas (Stati Uniti d\u2019America) e che ha partecipato alla sperimentazione per il vaccino Pfizer/BioNTech.", "Non \u00e8 per\u00f2 vero che la donna ha ricevuto durante il trial dosi di vaccino: Patricia Chandler ha infatti ricevuto del placebo.", "Come abbiamo gi\u00e0 chiarito , la fase 3 della sperimentazione di un vaccino prevede che a met\u00e0 dei volontari sia somministrato un semplice placebo.", "Si tratta di studi effettuati \u201cin doppio cieco\u201d: n\u00e9 il volontario sottoposto al test n\u00e9 il medico che somministra l\u2019iniezione sa se riceve il placebo o il vaccino, per eliminare ogni possibile influenza dovuta alle aspettative di entrambi.\u00a0Patricia Chandler ha raccontato che la malattia ai piedi \u00e8 iniziata a fine ottobre 2020, al termine di una passeggiata.", "La donna ha spiegato in un video pubblicato su YouTube di aver contattato la Pfizer e che le \u00e8 stato rivelato di aver assunto un placebo; lo sfogo presente sui talloni della donna non pu\u00f2 quindi essere una reazione collegata al vaccino.", "Questa informazione \u00e8 stata confermata in maniera indipendente dalla stessa Bbc .", "Inoltre, diversi dermatologi consultati dalla testata hanno sostenuto che l\u2019iniezione di una soluzione salina non pu\u00f2 causare simili effetti sulla pelle.", "Il 1 dicembre 2020 Patricia Chandler ha dichiarato che, secondo un dermatologo da lei consultato, l\u2019eruzione cutanea ai piedi sarebbe stata causata da un farmaco chiamato ketoprofene ,\u00a0un comune farmaco antinfiammatorio non steroideo."], "category": "Fuori Contesto", "publish_date": "2020-12-11", "tags": ["#verabot", "covid", "covid-19", "nuovo coronavirus sars-cov-2", "patricia chandler", "pfizer", "vaccino covid"], "links": ["https://www.facebook.com/photo.php?fbid=10222173075949584&set=basw.AbpLcNbxHa42EIvJNqOf1k3XbLLEzpbSqAbyGj4oq1lm-9jJ9id7YkvYj4xzWe5gq2GcvmllvfoTqwKFjqa9SS-vOzq7Th13quE07xL7NriEEGX2SalgtIkUYdU9UQxSDfePsN8PP3F_ZYL7ASc1sPaS5mXFT0E6WKrxsC9zNrefEwT-LdvGq5kq8v33GaAn4QQ.10222173075949584.10222173071549474&type=1&opaqueCursor=AbrG1TEvNkpvA5DsBfyJ3ZiYsMXp17ZYnRbr-MruZ_XfnKg5kAGxrEs8pnANZUbwJln2Hw8FT0EUUe6jMc7ehIygLdvWaXTfRuY35qnK0qhmW_qbVin0-Gw8DVBlPPyrPIdcReb7wXGzZrQXlCyz3YxQSm8Hf7te2KTjcygxfad0HNuFBwwcB4TB9ySZFTo1xFiF_FCa5PAOHOBqqsv_AXSih3D9RhaUMMVBIkmSIk9jBxGej2Le9ZEIsa9BUpCOJ8EyZowqhrQRu0gi96Y0vuO2f3V3cqHdLiPwhEPYMNYm4Ma5gwkV0Djtb84wND8w5SQMz-XDHpQuetAg8_DkeuhiaaY4UlyDX_LE-BJ1XrM6-YnD8606fbuddSO7s17tQoizem-mvOY87d1sA4uB0OdK5Sro8rVqyfOicboiQQJntaA7oVcA1lDIMCqIdIOo6EK3lnV9OOo5iqBYsGgR9orYWVaQtFYDtEyu-R1srtz6bHq8RMKaRUvwj_IaBz5nbeEHu0O9pCmqUuhQ0mSt4kf-Yv3AVzoGafAhGTHaQ8AvT7Fc6_m92K7s1aE2MJZnQEVB5mxqdITyJHnP7v9qADi9WahsaZ1-PrvUL8dcHnnMj7y8hQiQvb9dpfTJiYBPHgNwd4fKJGh2PT9jWRxDSF9JN6P32OGP2mCxRipOlAtAYQ&theater", "https://www.pfizer.com/news/press-release/press-release-detail/pfizer-and-biontech-achieve-first-authorization-world", "https://www.bbc.com/news/blogs-trending-55179300", "https://facta.news/storie/2020/09/11/a-che-punto-e-la-sperimentazione-dei-vaccini-contro-la-covid-19/", "https://www.youtube.com/watch?v=Lv8azHJGeB4&feature=emb_title&ab_channel=PatriciaC", "https://maldita.es/malditobulo/2020/12/03/bulo-voluntaria-vacuna-covid-19-pfizer-erupcion-heridas-piel-plantas-pies/", "https://www.ncbi.nlm.nih.gov/pmc/articles/PMC5566383/"]}
{"url": "https://facta.news/notizia-falsa/2020/11/26/no-il-partito-liberale-canadese-non-ha-divulgato-queste-false-informazioni/", "title": "No, il partito liberale canadese non ha divulgato queste (false) informazioni", "content": ["Il 26 ottobre 2020 su Facebook \u00e8 stata pubblicato un post che mostrerebbe un messaggio scritto da \u00abun membro del comitato all\u2019interno del Partito Liberale del Canada\u00bb contenente informazioni che proverebbero dal \u00abcomitato di pianificazione strategica\u00bb.", "Secondo quanto si legge nel post oggetto di verifica, sarebbe stato predisposto un piano riservato del Governo canadese che prevede, tra le altre cose, anche di introdurre gradualmente restrizioni nel Paese, di impiegare \u00abpersonale militare nelle principali aree metropolitane e in tutte le strade principali per stabilire punti di controllo di viaggio\u00bb e offrire \u00abla cancellazione di tutti i debiti delle persone (mutui, prestiti, carte di credito, ecc.)\u00bb, chiedendo in cambio la perdita di qualsiasi propriet\u00e0.", "Questo programma, continua il messaggio, sarebbe noto con il nome \u00abWorld Debt Reset\u00bb.", "Questa notizia \u00e8 priva di alcun riscontro, non include nessuna prova a sostegno delle sue affermazioni e si basa su informazioni provenienti da un comitato inesistente.", "Sentito dal sito di fact-checking Snopes , Braeden Caley \u2013 direttore delle comunicazioni per il Partito liberale del Canada \u2013 ha dichiarato che il post oggetto della nostra analisi non \u00e8 autentico e che non esiste alcun \u00abcomitato di pianificazione strategica\u00bb.", "L\u2019addetta stampa dell\u2019ufficio del primo ministro canadese, Ann-Clara Vaillancourt, ha aggiunto di poter confermare \u00abche si tratta di informazioni false\u00bb."], "category": "Notizia Falsa", "publish_date": "2020-11-26", "tags": ["#verabot", "canada", "comitato di pianificazione strategica", "covid-19", "nuovo coronavirus", "nuovo coronavirus sars-cov-2"], "links": ["https://www.facebook.com/marianvladut.tiu/posts/1787621728070830", "https://www.snopes.com/fact-check/canada-global-reset-plan-leak/"]}
{"url": "https://facta.news/fuori-contesto/2020/12/14/questa-foto-di-bergoglio-e-reale-ma-e-stata-scattata-prima-che-diventasse-papa/", "title": "Questa foto di Bergoglio \u00e8 reale, ma \u00e8 stata scattata prima che diventasse Papa", "content": ["Il 28 novembre 2020 su Facebook \u00e8 stata pubblicata una\u00a0foto che mostra Papa Francesco vestito con un cappotto nero in piazza San Pietro (Roma).", "L\u2019immagine \u00e8 accompagnata da questo testo, scritto da chi ha pubblicato il contenuto: \u00abGRANDE PAPA FRANCESCO\u00a0\ud83d\udc4f\ud83d\udc4f\ud83d\udc4f Vestito come semplice prete, \u00e8 uscito di nascosto durante la notte per visitare e confortare i senzatetto di Roma aiutando le squadre di aiuto della Santa sede nella distribuzione di cibo, abbigliamento e fondi di sostegno.", "Dio benedica questo Francisco!\u00bb", "Questo \u00e8 un contenuto fuorviante che veicola una notizia falsa.", "Ci eravamo gi\u00e0 occupati di questa bufala in precedenza .", "La foto \u00e8 reale, ma non \u00e8 stata scattata a novembre 2020 e non mostra Papa Francesco vestito \u00abcome semplice prete\u00bb.", "L\u2019immagine risale in realt\u00e0\u00a0al 6 marzo 2013 ed \u00e8 precedente all\u2019elezione dell\u2019allora cardinale Jorge Mario Bergoglio a Santo Padre, avvenuta il 13 marzo 2013 ."], "category": "Fuori Contesto", "publish_date": "2020-12-14", "tags": ["citt\u00e0 del vaticano", "jorge mario bergoglio", "papa francesco", "piazza san pietro", "povert\u00e0", "roma", "santa sede", "vaticano"], "links": ["https://www.facebook.com/groups/941734312620460/permalink/3402210866572780/?__xts__[0]=68.ARCi6TT_2wOJwZHPH3fIFTTSW0D0zeUCb_NPwB1lr6584OS2sYPpBzfttu3LSKgPu_GdkgkqcpQhXH7jJktn1na4dF4XRZoFqG9QhDH5ToBH74sZYzcqlQvKtXKs60yPWrg2_7GUarB4uYXelVUtFfBkd3sl6D5Msam2532YkpcQkhAGFqw3sbMyPDkJALnC82ivI0YcdrMDnFijfprBw41P_QvzcMHNqSxvCejdinWIy2oaiBZzogJ1iwktLVCVJWHjVOJRmj4tT6a9Dku9TZ_2fIpremZP1vKa8ATEH3gzcuM4&__tn__=-R", "https://pagellapolitica.it/bufale/show/315/notizia-fuorviante-la-foto-di-papa-francesco-vestito-da-prete-mentre-aiuta-i-poveri", "https://www.ilpost.it/2013/03/13/chi-e-papa-francesco-i/marc-ouellet-jorge-mario-bergoglio/", "http://www.vatican.va/content/francesco/it/biography/documents/papa-francesco-biografia-bergoglio.html", "http://www.vatican.va/content/francesco/it/speeches/2013/march/documents/papa-francesco_20130313_benedizione-urbi-et-orbi.html"]}
{"url": "https://facta.news/fuori-contesto/2020/12/14/queste-foto-di-cervi-in-un-negozio-sono-reali-ma-non-sono-state-scattate-in-italia/", "title": "Queste foto di cervi in un negozio sono reali, ma non sono state scattate in Italia", "content": ["L\u201911 dicembre 2020 su Facebook sono state pubblicate due foto che mostrano degli esemplari di cervo all\u2019interno di un negozio.", "Le immagini sono accompagnate da questo testo, scritto da chi ha pubblicato il contenuto: \u00abUn cervo \u00e8 entrato in un negozio in Lessinia (provincia di Verona) Il proprietario gli ha dato dei biscotti.", "Dopo mezz\u2019ora il cervo \u00e8 tornato: con tutta la famiglia.", "Anima(li)\u00a0continuate pure a dire che non hanno sentimenti n\u00e8 capacit\u00e0 di ragionamento\u00bb.", "Questo \u00e8 un contenuto fuorviante e veicola una notizia falsa.", "Le foto sono vere, ma non sono state scattate in Italia a dicembre 2020.", "Le immagini risalgono infatti a una scena verificatesi a dicembre 2017 in un negozio che vende alimenti e souvenir ai piedi delle Montagne Rocciose a Fort Collins, in Colorado (Stati Uniti d\u2019America) come si pu\u00f2 verificare qui , qui e qui ."], "category": "Fuori Contesto", "publish_date": "2020-12-14", "tags": ["animali", "cervo"], "links": ["https://www.facebook.com/annamaria.zuccarello.376/posts/722716978355296", "https://www.thedodo.com/in-the-wild/deer-family-visits-colorado-store", "https://denver.cbslocal.com/2017/12/21/store-owner-deer-visit/", "https://www.huffingtonpost.fr/2017/12/22/les-photos-de-cette-biche-et-sa-famille-faisant-irruption-dans-un-magasin-valent-le-detour-nement_a_23315532/"]}
{"url": "https://facta.news/fuori-contesto/2020/12/14/non-ci-sono-prove-che-la-paralisi-di-bell-che-non-e-molto-grave-ne-irreversibile-sia-dovuta-al-vaccino-pfizer/", "title": "Non ci sono prove che la paralisi di Bell (che non \u00e8 \u00abmolto grave\u00bb n\u00e9 \u00abirreversibile\u00bb) sia dovuta al vaccino Pfizer", "content": ["Il 14 dicembre 2020 la redazione di Facta ha ricevuto la segnalazione di un\u2019immagine pubblicata l\u201911 dicembre sulla pagina Facebook Il Grande Inganno DUE.", "L\u2019immagine \u00e8 divisa in due parti: la met\u00e0 superiore mostra tre persone (due donne e un uomo) apparentemente affette da una paresi di met\u00e0 del volto, con sovrapposta la didascalia \u00abI soggetti nella foto non sono i volontari del vaccino ma solo un esempio di paralisi di Bell\u00bb.", "La parte inferiore dell\u2019immagine riporta il seguente testo: \u00abQuattro volontari del vaccino Pfizer hanno sviluppato la malattia di Bell, Una malattia neurologica molto grave e irreversibile che determina paralisi facciale e l\u2019incapacit\u00e0 di controllare i muscoli del viso dal lato colpito..", "Non hanno bisogno del patentino vaccinale, glielo hanno stampato in faccia\u00bb.", "Se \u00e8 vero che con la somministrazione del vaccino Pfizer-BioNTech contro la Covid-19 si sono verificati dei casi di paralisi di Bell, non \u00e8 per\u00f2 confermato alcun legame con il vaccino stesso e non \u00e8 corretto parlare di una patologia \u00abmolto grave\u00bb e \u00abirreversibile\u00bb.", "Andiamo con ordine.", "La paralisi di Bell \u00e8 una forma frequente di paralisi facciale che ogni anno colpisce circa 20-30 persone su 100.000, dovuta a un malfunzionamento del nervo facciale e le cui cause non sono sempre chiare ma \u00e8 di solito legata a infezioni virali (come il virus dell\u2019herpes simplex) o a disturbi immunitari.", "I sintomi sono l\u2019indebolimento o la paralisi di un lato del viso, possibile dolore dietro l\u2019orecchio e la perdita della sensazione del gusto nella parte anteriore della lingua sul lato colpito.", "Alcuni soggetti non guariscono completamente, ma di norma si risolve del tutto in pochi mesi, anche senza trattamenti.\u00a0Non \u00e8, quindi, una patologia \u00abmolto grave\u00bb e \u00abirreversibile\u00bb.", "\u00c8 invece corretto sostenere \u2013 come riportato nel contenuto oggetto della nostra analisi \u2013 che la condizione delle persone fotografate non ha alcun legame con la sperimentazione del vaccino Pfizer contro la Covid-19.", "Gli scatti risalgono almeno al 2019.", "Fatta chiarezza sulla patologia e sui soggetti, passiamo ora ai presunti effetti collaterali del vaccino.", "Come hanno verificato i nostri colleghi di Reuters e PolitiFact , il documento riassuntivo sul vaccino pubblicato il 10 dicembre 2020 dalla Food and Drug Administration (Fda) statunitense (l\u2019agenzia che si occupa, tra le altre cose, dell\u2019approvazione di farmaci e vaccini per gli Stati Uniti d\u2019America) riporta che, durante lo studio clinico di fase 3 in cui \u00e8 stata verificata l\u2019efficacia e sicurezza del vaccino Pfizer-BioNTech, ci sono stati quattro casi di paralisi di Bell tra i 22.000 vaccinati.", "Il documento fornisce per\u00f2 delle importanti informazioni sul contesto.", "Si legge che \u00abtra gli eventi avversi [\u2026] non gravi, c\u2019\u00e8 stato uno squilibrio di quattro casi di paralisi di Bell nel gruppo vaccinato, in confronto con nessun caso nel gruppo placebo\u00bb e che \u00abi quattro casi nel gruppo vaccinato non rappresentano una frequenza superiore a quella attesa nella popolazione generale\u00bb.", "In altre parole, bench\u00e9 effettivamente vi siano stati casi solo nel gruppo vaccinato, non \u00e8 di per s\u00e9 nulla di statisticamente anomalo: \u00e8 un\u2019eventualit\u00e0 che ci si potrebbe aspettare in qualsiasi gruppo di pazienti di quelle dimensioni.", "Pi\u00f9 avanti nel documento si legge che \u00abla frequenza osservata di casi riportati di paralisi di Bell nel gruppo vaccinato \u00e8 coerente con il tasso di sfondo atteso nella popolazione generale, e non c\u2019\u00e8 nessuna base chiara sulla quale concludere una relazione causa-effetto al momento\u00bb.", "L\u2019Fda ha dichiarato che comunque sorveglier\u00e0 i casi di paralisi di Bell durante la campagna di vaccinazione in Usa.", "Come ha dichiarato a PolitiFact Paul Offit, direttore del Vaccine Education Center all\u2019ospedale pediatrico di Philadelphia, questo tipo di fluttuazioni statistiche sono \u00abun problema che accade ricavando numeri piccoli da un insieme di dati molto grande\u00bb.", "Offit cita, come ulteriore esempio, il caso di un altro vaccino, l\u2019heplisav-B contro l\u2019epatite (che ha ricevuto proprio a dicembre 2020 parere favorevole dalla European Medicines Agency) in cui un piccolo numero di attacchi cardiaci \u00e8 avvenuto nel gruppo vaccinato mentre nessuno nel gruppo placebo.", "Studi successivi, che hanno analizzato un numero ancora pi\u00f9 grande di persone, non hanno per\u00f2 trovato nessuna correlazione tra il vaccino e gli attacchi di cuore.", "In conclusione, bench\u00e9 i casi di paralisi di Bell si siano effettivamente verificati, non \u00e8 una patologia grave n\u00e9 irreversibile, e non \u00e8 al momento dimostrato alcun legame con il vaccino Pfizer.", "Aggiornamento dell\u201911 gennaio 2021: La redazione di Facta ha ricevuto la segnalazione di un articolo pubblicato dal sito di informazione infermieristica Nurse Times l\u201911 gennaio 2021, secondo il quale in Italia un operatore sanitario dell\u2019Aquila \u00e8 stato colpito, il 6 gennaio 2021, da paralisi di Bell a poche ore dalla somministrazione della prima dose di vaccino Pfizer.", "La notizia \u00e8 stata riportata anche da quotidiani locali e nazionali .\u00a0 Un caso analogo \u00e8 stato successivamente riportato a Teramo .", "Anche in questo caso, vale quanto detto precedentemente: si tratta di una condizione medica lieve e passeggera, che non pu\u00f2 ancora essere collegata con certezza al vaccino contro la Covid-19."], "category": "Fuori Contesto", "publish_date": "2020-12-14", "tags": ["#verabot", "covid-19", "eventi avversi", "paralisi di bell", "pfizer", "vaccini", "vaccino covid"], "links": ["https://archive.is/yGm2m", "https://www.ospedaleniguarda.it/news/leggi/paralisi-di-bell-colpisce-il-nervo-facciale-cause-e-terapia", "https://www.medicalfacts.it/2020/06/07/paralisi-idiopatica-nervo-facciale-cinque-cose-da-sapere/", "https://www.msdmanuals.com/it-it/casa/disturbi-di-cervello,-midollo-spinale-e-nervi/disturbi-dei-nervi-cranici/paralisi-di-bell", "https://www.msdmanuals.com/it-it/casa/disturbi-di-cervello,-midollo-spinale-e-nervi/disturbi-dei-nervi-cranici/paralisi-di-bell", "http://newbp.bmj.com/topics/en-gb/118", "https://www.reuters.com/article/uk-factcheck-pfizer-health-concerns/fact-check-clarifying-claims-around-pfizer-vaccine-deaths-and-side-effects-idUSKBN28K2R6", "https://www.politifact.com/article/2020/dec/11/why-you-shouldnt-worry-about-getting-bells-palsy-p/", "https://www.fda.gov/home", "https://www.fda.gov/media/144245/download#page=6", "https://www.fda.gov/media/144245/download#page=38", "https://www.nbcboston.com/news/business/money-report/cdc-will-monitor-for-bells-palsy-among-pfizer-vaccine-recipients-but-sees-no-causal-relationship/2255493/", "https://www.politifact.com/article/2020/dec/11/why-you-shouldnt-worry-about-getting-bells-palsy-p/", "https://www.chop.edu/doctors/offit-paul-a", "https://www.ema.europa.eu/en/medicines/human/summaries-opinion/heplisav-b"]}
{"url": "https://facta.news/notizia-falsa/2020/12/14/non-e-vero-che-le-elezioni-americane-sono-state-ufficialmente-annullate-per-brogli/", "title": "Non \u00e8 vero che le elezioni americane sono state ufficialmente annullate per brogli", "content": ["Luned\u00ec 14 dicembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 1 dicembre sul social network.", "Il post oggetto della nostra verifica contiene una foto di Donald Trump che abbraccia una bandiera degli Stati Uniti e un testo che recita: \u00ab\u00c8 STATA APPURATA LA FRODE ELETTORALE.", "IL GIOCO \u00c8 FINITO ED \u00c8 UFFICIALE !!!!", "Le elezioni USA non sono valide!", "Lo ha detto pubblicamente Trey Trainor ed ha ufficialmente annullato le elezioni americane del 3 novembre 2020.", "Tutti i voti validi sono conteggiati e anche quelli non validi confermano la truffa elettorale dei democratici dimostrato con i conteggi.", "Quindi vittoria elettorale nazionale per Donald J. Trump e Joe Biden retrocede.", "Ora i patrioti hanno tutti i motivi per festeggiare\u00bb.", "Il post si conclude facendo luce sull\u2019identit\u00e0 del gi\u00e0 citato Trey Trainor, definito \u00abil presidente della Commissione Elettorale Federale\u00bb.", "Si tratta di una notizia falsa.", "Innanzitutto, James Edward Trainor III (detto Trey) \u00e8 realmente il presidente della Commissione elettorale federale , ruolo in cui \u00e8 stato nominato nel 2017 dal presidente uscente degli Stati Uniti Donald Trump, ma che non ha potuto occupare fino allo scorso mese di maggio, quando ha ottenuto il via libera da parte del Senato.", "Nel 2017 Trainor ha fatto parte dell\u2019amministrazione Trump, come assistente speciale dell\u2019allora segretario alla Difesa James Mattis e da avvocato ha collaborato con il team legale di Donald Trump.", "In un\u2019intervista rilasciata il 16 novembre 2020\u00a0 al sito web cattolico Church Militant , Trainor ha messo in dubbio la validit\u00e0 delle elezioni presidenziali dello scorso 3 novembre vinte dal candidato democratico Joe Biden.", "Trainor ha definito \u00abillegittima\u00bb la tornata elettorale, denunciando l\u2019assenza di osservatori all\u2019interno dei seggi.", "\u00abCredo che in quei posti si siano verificati dei brogli\u00bb ha affermato Trainor, \u00abaltrimenti avrebbero permesso agli osservatori di entrare\u00bb.", "Si tratta dunque di supposizioni non avvalorate da alcuna prova.", "Ad ogni modo, Trey Trainor non avrebbe il potere di annullare le elezioni e il suo ruolo non ha nulla a che fare con la correttezza del processo elettorale.", "Come spiega il sito internet del governo americano, la Commissione elettorale federale si occupa di monitorare i finanziamenti alle campagne elettorali e di vagliare il corretto utilizzo dei fondi pubblici destinati alle campagne presidenziali.", "La supervisione dello svolgimento del processo elettorale americano \u00e8 invece decentralizzata, delegata ai singoli Stati e alle circoscrizioni locali, che dal 3 novembre a oggi non hanno denunciato brogli.", "Per questo motivo non solo le elezioni americane non sono state (e non potevano essere) annullate per brogli, ma le irregolarit\u00e0 denunciate da Trey Trainor \u2013 uomo politicamente molto vicino a Trump \u2013 non hanno alcun riscontro nella realt\u00e0."], "category": "Notizia Falsa", "publish_date": "2020-12-14", "tags": ["brogli", "donald trump", "elezioni presidenziali usa", "joe biden", "trey trainor"], "links": ["https://www.facebook.com/photo.php?fbid=176944570774393&set=a.104341311368053&type=3&theater", "https://www.fec.gov/about/leadership-and-structure/james-e-trainor-iii/", "https://www.washingtonpost.com/politics/senate-confirms-trump-appointee-to-federal-election-commission-restoring-panels-voting-quorum-for-the-first-time-since-august/2020/05/19/de94796c-99e4-11ea-ac72-3841fcc9b35f_story.html", "https://www.texastribune.org/2017/01/25/austin-lawyer-trey-trainor-joins-trump-administrat/", "https://projects.propublica.org/trump-town/staffers/james-e-trainor-iii", "https://www.churchmilitant.com/news/article/fec-chair-evidence-of-voter-fraud", "https://www.usa.gov/federal-agencies/federal-election-commission", "https://fas.org/sgp/crs/misc/R45549.pdf"]}
{"url": "https://facta.news/notizia-falsa/2020/12/14/questa-foto-non-dimostra-che-il-sindaco-di-londra-sta-fingendo-di-sottoporsi-ad-un-vaccino/", "title": "Questa foto non dimostra che il sindaco di Londra sta fingendo di sottoporsi ad un vaccino", "content": ["Il 12 dicembre 2020 su Facebook \u00e8 stata pubblicata un\u2019immagine che mostra un uomo che indossa mascherina e guanti mentre tiene una siringa in mano con ancora un cappuccio sull\u2019ago e il sindaco di Londra, Sadiq Khan , nell\u2019atto di tirarsi su la manica fin quasi alla spalla per farsi fare una puntura.", "La foto \u00e8 accompagnata da questo commento: \u00abEcco il sindaco di Londra che si vaccina senza togliere il cappuccio dell\u2019ago\u00bb.", "L\u2019immagine \u00e8 stata commentata da chi ha condiviso il post su Facebook, si legge: \u00abNon finiscono mai di prendere per il culo \u2026che schifo\u00bb.", "Il riferimento \u00e8 al fatto che questa foto dimostrerebbe che il sindaco di Londra starebbe fingendo di farsi iniettare un vaccino perch\u00e9 si vede la siringa con il cappuccio sopra l\u2019ago.", "Questa notizia \u00e8 falsa.", "Andiamo con ordine.", "La foto \u00e8 reale ed \u00e8 stata pubblicata dall\u2019account Twitter ufficiale del sindaco di Londra luned\u00ec 28 settembre 2020 per sensibilizzare la popolazione a sottoporsi alla vaccinazione antinfluenzale.", "Un portavoce del primo cittadino londinese ha chiarito poi che \u00abil sindaco ha ricevuto la vaccinazione antinfluenzale da un farmacista locale luned\u00ec.", "Questa foto \u00e8 stata scattata appena prima dell\u2019iniezione, motivo per cui il cappuccio \u00e8 ancora sull\u2019ago.", "\u00c8 importante che tutti coloro che sono idonei vengano vaccinati poich\u00e9 questo \u00e8 il modo migliore per proteggersi dall\u2019influenza\u00bb.", "Come documentato dai colleghi fact-checker britannici di Full Fact , alla maggior parte delle persone nel Regno Unito il vaccino antinfluenzale viene somministrato nel muscolo deltoide , la parte superiore del braccio.", "La foto quindi mostra l\u2019incaricato mentre sta preparando la parte superiore del braccio del sindaco all\u2019iniezione."], "category": "Notizia Falsa", "publish_date": "2020-12-14", "tags": ["sadiq khan", "vaccino", "vaccino antinfluenzale", "vaccino covid"], "links": ["https://www.facebook.com/photo.php?fbid=4794666253908406&set=a.1009630669078669&type=3&theater", "https://www.london.gov.uk/people/mayoral/sadiq-khan", "https://twitter.com/MayorofLondon/status/1310560229940228096", "https://fullfact.org/online/sadiq-khan-flu-jab/", "https://fullfact.org/online/sadiq-khan-flu-jab/", "https://www.nursingtimes.net/clinical-archive/assessment-skills/injection-technique-1-administering-drugs-via-the-intramuscular-route-23-07-2018/"]}
{"url": "https://facta.news/notizia-falsa/2020/12/11/non-e-vero-che-e-stata-ordinata-la-chiusura-immediata-della-pfizer/", "title": "Non \u00e8 vero che \u00e8 stata ordinata \u00abla chiusura immediata della Pfizer\u00bb", "content": ["L\u201911 dicembre 2020 su Facebook \u00e8 stata pubblicata un\u2019immagine con un testo in cui si legge \u00abLa Corte ordina la chiusura immediata della Pfizer, arresto e confisca.", "I vaccini sono dichiarati crimini contro l\u2019umanit\u00e0\u00bb.", "Nella stessa immagine compare un presunto documento datato 8 dicembre 2020 redatto in inglese dalla \u00abCourt of ages\u00bb e intitolato \u00abClosing Pfizer and their funders\u00bb (in italiano, \u00abChiusura della Pfzizer e dei suoi finanziatori\u00bb).", "Il riferimento \u00e8 alla casa farmaceutica Pfizer che, in collaborazione con la societ\u00e0 di biotecnlogie BioNTech, ha prodotto uno dei vaccini contro la Covid-19.", "La notizia oggetto della nostra analisi non trova riscontro in nessuna testata nazionale e internazionale n\u00e9 in alcun comunicato delle autorit\u00e0 competenti.", "Si tratta quindi di una notizia frutto di fantasia.", "Inoltre, nel sito della \u00abCourt of Ages\u00bb si legge che \u00e8 un ente istituto nel 2013 e che \u00ablavora per ripristinare l\u2019integrit\u00e0 personale e nazionale degli eredi e dei guardiani della Terra\u00bb.", "Come hanno gi\u00e0 verificato diversi siti di fact-checking ( qui , qui e qui ) non esiste alcun tribunale ufficialmente riconosciuto con il nome di Court of Ages e quindi ogni documento prodotto da quest\u2019ultimo non ha alcun valore legale."], "category": "Notizia Falsa", "publish_date": "2020-12-11", "tags": ["#verabot", "court of ages", "covid-19", "nuovo coronavirus sars-cov-2", "pfizer", "vaccino covid"], "links": ["https://www.facebook.com/photo.php?fbid=10221149572681276&set=basw.Abq7tMaYy-fJdjv80o_rzBgbabI8MRe0msp8pWpiXPi_TeDc8-O9lyGgUV9aO0JqOuVRVfnFEYnYKDrnaTlF8gXq_39ry4OhlGF51K4tFj2SeOureSRAHsN7NcLNdxqgiA7r6THWWjc416L7FYz0L10Fhkf2Jo1DsvvKWqP-AcQwqg.10221149572681276.10224364568280543.1641498812748386.2727020667569050.2437020456605240.1784266218396754&type=1&opaqueCursor=Abp7eIj-a9ehfUdg4wmwkwdN4xwxC1I1bkIgb7sq21c9QmvK4VGKkVptHuidvHSLnbQCVAThlBCWqa3Yw26ipR0mSSzXZ77n9Ten5Td9OQDVLOMAevwe6eLSuGPkn_s-xUo-XDe7eYr5t5t7UVwui1D0QKGrSFB0dy_qA57fjOoGfQp3HI4xJpuQNqQC94zGz6aRmSI3USTC-abxfa7CjAuvco3I531QI1CUYXkC3gBMDDNiwvKHE2v_sul0Vsg5ieRUlysL_D4EB0RH373ZpGIYU5l6rsuIiL0V0mYQjfrzBu3KHEUzzvFdfA2b1eLXN8JJvXyhsyWyN_p8P__DZC09kg53djTBa4u9Fn0tiTq8mmaOM8vJs_uKtLHYIT39xbwQrB5-yWnw36r-NI8hy9royTkNG5_aliJb40f125Gg-fHj7v5qmCBaHHDWyFURscHn00RcK1XX737sXuZhbHVbBZB7tJyMEWfTlchTwOTDp-k_3IFgjumS_lkVftVwOs5aeunAoLMJjRCPyyc9YTYQNMOGyiTL_48zDxUjI6oHgxEfeg5F_ijY4PMTTCeiQMTW1WR4jaQjrh74wjldsh5bkwIciNdx-GuhI6njJXOWmnbCxr3tUh5_dUy1_2pUiz0NNY0OxtdtvVRRtMIHkW4F4PsNUq_zMV3uSTzI77Wz_XDiB1s646_HlqXPiScbxTPgWAvDrlWVyXKn9Hh2JzFxLOUCFagljy_-uEbChqE5ZWKWgeBgfNJE5px7SG1cVxdsFpelf44UY5E3aBKFMFDe88GxqLUPgsLuJ5n37sK9Zw&theater", "https://www.pfizer.it/cont/pfizer-italia/pfizer-italia.asp", "https://www.pfizer.com/news/press-release/press-release-detail/pfizer-and-biontech-achieve-first-authorization-world", "https://courtofages.weebly.com/", "https://www.reuters.com/article/uk-factcheck-invalid-arrest-warrant-bide/fact-check-joe-biden-arrest-warrant-carries-no-legal-weight-idUSKBN27Z2HQ?fbclid=IwAR2jlPbL86O28kVQ3io0meyFGRVxhf5Nx3rcI6ONA-0KkqhMZHalTgDCZ1g", "https://eu.usatoday.com/story/news/factcheck/2020/11/28/fact-check-fake-warrant-joe-bidens-arrest-social-media/6444284002/", "https://www.snopes.com/fact-check/fake-biden-arrest-warrant/"]}
{"url": "https://facta.news/notizia-vera/2020/12/14/ce-un-farmaco-che-ferma-la-trasmissione-di-sars-cov-2-ma-per-ora-solo-sui-furetti/", "title": "C\u2019\u00e8 un farmaco che ferma la trasmissione di Sars-CoV-2, ma (per ora) solo sui furetti", "content": ["Tra il 9 e il 10 dicembre 2020 la redazione di Facta ha ricevuto pi\u00f9 volte la richiesta di verificare un articolo pubblicato il 9 dicembre da QuiFinanza , intitolato \u201cCovid, nuovo farmaco antivirale Molnupiravir uccide il virus in 24 ore: scoperta cambia tutto\u201d.", "L\u2019articolo si riferisce a uno studio pubblicato su Nature Microbiology il 3 dicembre 2020 in cui viene analizzato l\u2019effetto del farmaco MK-4482/EIDD-2801 (noto anche come molnupiravir ) sulla trasmissione del virus Sars-CoV-2 nei furetti.", "Lo studio, firmato da Robert M. Cox, Josef D.Wolf e Richard K. Plemper dell\u2019Istituto per Scienze Biomediche di Atlanta (Usa), \u00e8 reale e l\u2019effetto sui furetti \u00e8 stato effettivamente misurato.", "Parlare per\u00f2, come viene fatto nel titolo dell\u2019articolo, senza precisazioni di una \u00abscoperta\u00bb che \u00abcambia tutto\u00bb e della possibilit\u00e0 di \u00abuccidere il virus in 24 ore\u00bb rischia di essere fuorviante.", "Vediamo nel dettaglio che cosa ci dice la scienza sul tema.", "Il molnupiravir \u00e8 un farmaco ancora non approvato per l\u2019uso umano, sviluppato originariamente nel 2019 come possibile terapia per l\u2019influenza.", "Per verificarne l\u2019effetto sul Sars-CoV-2 sono stati usati i furetti come modello animale, poich\u00e9 \u00e8 stato scoperto che i furetti si infettano facilmente con il Sars-CoV-2 umano (come i visoni loro parenti stretti) ammalandosi in modo molto leggero, ma risultando comunque in grado di diffondere il virus ai loro simili per via aerea.", "In questi animali, secondo la ricerca, la somministrazione del molnupiravir entro 36 ore dall\u2019infezione blocca il rilascio del virus dalle vie aeree.", "Furetti infettati da Sars-CoV-2 e trattati con molnupiravir non sono in grado di contagiare altri furetti, mentre i furetti non trattati col farmaco contagiano rapidamente i loro simili.", "Risultati simili erano stati precedentemente osservati sui topi.", "Francois Balloux, direttore dell\u2019Istituto di Genetica dello University College London, il 9 dicembre ha definito il molnupiravir \u00abil candidato a farmaco pi\u00f9 promettente per il trattamento della Covid-19\u00bb.", "Per ora, per\u00f2, non sappiamo ancora se questi risultati valgono anche per gli esseri umani e se il farmaco sia totalmente sicuro: a maggio 2020 era stata sollevata la possibilit\u00e0 che il molnupiravir possa causare malformazioni se somministrato in gravidanza.", "\u00c8 in corso uno studio clinico di fase 2 su 1.300 partecipanti per verificare l\u2019efficacia e la sicurezza del farmaco sugli esseri umani nel trattamento della Covid-19 che si prevede sar\u00e0 completato entro il dicembre 2021."], "category": "Notizia Vera", "publish_date": "2020-12-14", "tags": ["#verabot", "coronavirus", "coronavirus sars-cov-2", "covid-19", "efficacia", "farmaci covid-19", "furetti", "molnupiravir"], "links": ["https://quifinanza.it/innovazione/video/farmaco-antivirale-covid-molnupiravir/440251/", "https://www.nature.com/articles/s41564-020-00835-2", "https://www.guidetopharmacology.org/GRAC/LigandDisplayForward?ligandId=10737", "https://www.ncbi.nlm.nih.gov/pmc/articles/PMC6848974/", "https://www.nature.com/articles/s41467-020-17367-2", "https://facta.news/storie/2020/11/26/da-animali-per-pellicce-a-veicolo-della-pandemia-ai-visoni-non-ne-va-mai-bene-una/", "https://www.ncbi.nlm.nih.gov/pmc/articles/PMC7164393/", "https://www.ucl.ac.uk/biosciences/departments/genetics-evolution-and-environment/research/ucl-genetics-institute/people", "https://twitter.com/BallouxFrancois/status/1336736247436472320", "https://clinicaltrials.gov/ct2/show/NCT04575584"]}
{"url": "https://facta.news/fuori-contesto/2020/12/17/questa-mappa-non-mostra-il-risultato-reale-delle-elezioni-presidenziali-usa/", "title": "Questa mappa non mostra il \u00abrisultato reale\u00bb delle elezioni presidenziali Usa", "content": ["Il 6 dicembre 2020 su Facebook \u00e8 stata pubblicata un\u2019immagine che mostra una mappa elettorale degli Stati Uniti d\u2019America.", "Stando al colore con cui sono stati segnati gli Stati, il presidente uscente Donald Trump avrebbe ottenuto 410 grandi elettori, contro i 128 di Joe Biden.", "Nella foto compare anche un testo in inglese in cui si legge: \u00abThis is what the server seized in Frankfurt Germany showed.", "Trump won in an historic landslide.", "Has the mainstream media mentioned this?", "Have you heard about this?", "No?", "Hmmm.", "Wonder why\u00bb (tradotto in italiano: \u00abQuesto \u00e8 ci\u00f2 che ha dimostrato il server sequestrato a Francoforte, in Germania.", "Trump ha vinto con una vittoria schiacciante.", "I media mainstream ne hanno parlato?", "Ne hai sentito parlare?", "No?", "Hmmm.", "Mi chiedo perch\u00e9\u00bb).", "L\u2019immagine \u00e8 infine accompagnata da un commento in italiano, scritto da chi ha pubblicato il post su Facebook.", "La mappa mostrerebbe \u00abil risultato reale direttamente dal server sequestrato a Francoforte, senza le manipolazioni successive\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "La mappa elettorale oggetto della nostra verifica \u00e8 stata diffusa in realt\u00e0 a met\u00e0 dello scorso novembre da One America News Network (OAN) \u2013 canale via cavo pro-Donald Trump che, ha ricostruito NewsGuard , pubblica false notizie e teorie del complotto \u2013 e non mostra i risultati reali delle elezioni presidenziali statunitense del 3 novembre scorso, vinte da Joe Biden.", "Il risultato \u00e8 stato certificato da tutti i 50 stati statunitensi e confermato lo scorso 14 dicembre dal Collegio elettorale.", "Il candidato democratico e presidente eletto ha conquistato il voto di 306 grandi elettori (per vincere ne servono 270), mentre Trump si \u00e8 fermato a 232 voti.", "Infine, a Francoforte (Germania) non \u00e8 stato sequestrato da parte delle forze armate degli Stati Uniti d\u2019America alcun server che mostrerebbe una vittoria schiacciante di Trump.", "Questa falsa notizia \u00e8 stata smentita pi\u00f9 volte dalle autorit\u00e0 tedesche e dallo stesso esercito statunitense, come abbiamo ricostruito qui e qui ."], "category": "Fuori Contesto", "publish_date": "2020-12-17", "tags": ["donald trump", "elezioni presidenziali usa", "joe biden", "politica", "stati uniti america"], "links": ["https://www.facebook.com/photo?fbid=4770142203058020&set=basw.AbqHhzFh9lKAc92QOs1shsjdHeiY_mbqmpNJiSnHkes4iZeC4uEOsEKHjxQsUAU8TwUibflb7vcpvAG-zPJ3peTp00pFlj5HIpMVzzVa75wfHg5hTl8H7ETZPP-wHudUcvQcVYvUbQlEABn9sw4JlUx7kzGvs6J25jMDZQBWnUQ2UA&opaqueCursor=AbqqiBUItTkSgy4rNhz-MdGh-jh0vALhZ0w6l4GaPKv6t68UJDt_R6Oja47jpgJrmp024Ew7QAQwyrdU62TwnMjJOTfxtzi7JBUoHoOzrkzYOjBtyO45lVqhq1cb7qqzvKDbLeICZEu5jUXCuzGuXmPoSk-MWgJjyEZp4i6IWyduZ5ASCtHvGRHuFlBkKNxKwLhZf3UZhOPTf6xuZW4WTkSFuM_oWMvOP042jJBi6zwJUAoWVbwnNo7Snd9clEuT3OCPaLZtUTR53GqtMklDmlsarHvjkZKsWryk4jFiCRwErS3z_AO_Lw9ijqRAu_8V_uuZeHY-kIIfiBmraODmfFEZQ3D4SPRnTkyhDb2jg-OhIHBwSzykF8JLQFGej-QSCfmr-JSOYco4oXXZhUVoXS8gK5k0sLz0hd985vlD78oiwIeGIhrOawTW792qy99CJBafWCBCwvIdTfnLHqczpL8MVtrYE8RXzoL0n4sYakMbTSL4434H9Fy1YMHXSKCEThzX-FlvdYPVzuItqw8dsxhXtbir38nyodF-hdPXZtNt8zY0zY8nh0aksYaUCF-4mxuTy5bnPWRwS6Fhir429s5AAJPT7CXUtMWdYT78mrkdBiK5USsxfeBramHQ5cPy0ySftKRUBRIv_RuCyqzZbbt0FMWx7L9g_UVOMN4bTrAnBNP-LoGScpXXrYtcOa0FlogKfylUj7uC6mjqI6YS8klf", "https://www.youtube.com/watch?v=8UK_zjjs5JI&feature=youtu.be&t=33&ab_channel=AmericaMattersRadioShow", "https://www.newsguardtech.com/wp-content/uploads/2020/01/oann.pdf", "https://interactive.afp.com/graphics/US-2020-Presidential-Elections-live-graphics_607/", "https://edition.cnn.com/2020/12/09/politics/2020-election-results-certified/index.html", "https://apnews.com/article/joe-biden-270-electoral-college-vote-d429ef97af2bf574d16463384dc7cc1e", "https://facta.news/notizia-falsa/2020/11/19/no-non-e-stato-sequestrato-dallesercito-americano-un-server-in-germania-per-frode-elettorale/", "https://facta.news/fuori-contesto/2020/12/02/la-morte-di-questi-militari-non-centra-con-la-falsa-notizia-del-server-tedesco-coinvolto-nelle-elezioni-usa/"]}
{"url": "https://facta.news/fuori-contesto/2020/12/18/luigi-di-maio-non-ha-twittato-di-voler-lasciare-i-negozi-aperti-solo-se-le-persone-se-ne-stanno-a-casa/", "title": "Luigi Di Maio non ha twittato di voler \u00ablasciare i negozi aperti solo se le persone se ne stanno a casa\u00bb", "content": ["Il 18 dicembre 2020 su Facebook \u00e8 stata pubblicata un\u2019immagine che mostrerebbe un tweet pubblicato dall\u2019account @Luigi_ Di_Mario, che ha come foto profilo quella del ministro degli Esteri.", "Il testo del tweet \u00e8 il seguente: \u00abDeve essere chiaro che siamo disposti a lasciare i negozi aperti solo se le persone se ne stanno a casa.", "Altrimenti li chiudiamo\u00bb.", "L\u2019immagine \u00e8 accompagnata da un commento di critica nei confronti del ministro degli Esteri da parte di chi ha pubblicato l\u2019immagine.", "Questo contenuto \u00e8 fuorviante e veicola una notizia falsa.", "Il profilo ufficiale Twitter di Luigi Di Maio \u00e8 @luigidimaio e non risulta nessun tweet contenente la frase presente nell\u2019immagine oggetto della nostra verifica.", "La dichiarazione non trova inoltre riscontro in nessuna testata nazionale e locale.", "Il profilo Twitter che ha invece pubblicato il tweet sui negozi aperti e le persone a casa \u00e8 @Luigi_ Di_Mario , un account parodia come specificato tra le informazioni del profilo."], "category": "Fuori Contesto", "publish_date": "2020-12-18", "tags": ["covid-19", "dpcm", "luigi di maio", "ministero degli esteri", "nuovo coronavirus sars-cov-2", "politica"], "links": ["https://www.facebook.com/photo?fbid=10218183439913590&set=basw.Abqiv18ilsvgEZNL95P0bCPEBL513VnG6uzm6BfmwV11U93r4LkH12KLFlZxcSX7NoCKggIJMLJbPzZ0vZkATUdiokqR197YkgYSoNxuR7VbovkfM-l3Ng11Oian1HvKwLC58e2uOxvy1f1Vv8hWnThJcrUbhCwWE0-7aTivNKZyKqE153nkd-yBSxONelY2Vnc&opaqueCursor=AbqSZC0rCS6nfexK5ccANyObaJplPHfMaQfCNfgvf4uOPuSVf2XfPa9_Y31mqPisVUPJljBLJYfXxOnDwEaUaLQOyeIN2HARJ8HeI6ZFkA6XlrflhZ0PitE1s-J26DwTHRaazatTymebCHtXf7kKunHWMIDbhzP4BMTuZT86t-hMZXSDvlDLpycskVPugaOxyZhjpd2wJuoVJxb78vQIsQUfL-E-jh88bps4ZoJul2GiaYX5vLJ2y8V8dtDzBuciFOiTuqYIACh8TzGW8JQgAsDuYiY2PiLgQ5SfsMvkNgaFOG9SVsb4_z5C7WPN8_B7DOwBSDbqw3ETBvKRT9iBNHmKuuGtXHUHqZJWsn70iMDlwM7R_sjNevYECYin2HCrqBDh1HGjYIZs9QKod5qFn6eTFA1MHpVHzm0_FcuH_9s8hiLzW17ILnPQtP_ooNbk1ebeeo9_7U4AbjMO7BPzTiakAfaWl9lJpmsbGXmbjc7qzE5OGXLQ_dOGr-xMmn05WOH7zxPWj-_OBmEYjKRhRz1ht8fYeeymJdCcU1Qz8svZsiczov6dNN2kpIz984RR8ocVwPwElW3WsNXJtwulziIzhw183rM3sXU-YIHj4lr6YQ", "https://twitter.com/luigidimaio?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://twitter.com/Luigi_Di_Mario/status/1339153855909650432", "https://twitter.com/Luigi_Di_Mario"]}
{"url": "https://facta.news/fuori-contesto/2020/12/22/questa-foto-di-una-folla-in-strada-non-e-stata-scattata-a-parigi-durante-la-pandemia-di-covid-19/", "title": "Questa foto di una folla in strada non \u00e8 stata scattata a Parigi durante la pandemia di Covid-19", "content": ["Il 18 dicembre su Facebook \u00e8 stata pubblicata una foto che mostra una folla lungo una strada.", "L\u2019immagine \u00e8 accompagnata da questo testo in cui si sostiene che si tratterebbe di una scena verificatasi a Parigi il 18 dicembre 2020.", "Questo contenuto \u00e8 fuorviante e veicola una notizia falsa.", "L\u2019immagine oggetto della nostra verifica non mostra una scena verificatesi a Parigi a dicembre 2020 durante la pandemia di Covid-19.", "La foto \u00e8 stata in realt\u00e0 scattata il 15 luglio 2018, durante le celebrazioni a Parigi dopo la vittoria della nazionale di calcio francese ai mondiali di Russia, come si pu\u00f2 verificare qui ."], "category": "Fuori Contesto", "publish_date": "2020-12-22", "tags": ["covid-19", "francia", "nuovo coronavirus sars-cov-2", "parigi"], "links": ["https://www.facebook.com/photo.php?fbid=3761178160569716&set=a.173652752655626&type=3&theater", "https://www.fifa.com/worldcup/news/formidable-france-secure-second-title#france-v-croatia-2018-fifa-world-cup-russia-final-81", "https://www.gettyimages.com.au/detail/news-photo/this-picture-taken-from-the-top-of-the-arch-of-triumph-on-news-photo/999741732?adppopup=true"]}
{"url": "https://facta.news/fuori-contesto/2020/12/23/questa-foto-non-dimostra-che-nancy-pelosi-ha-finto-di-ricevere-il-vaccino-contro-la-covid-19/", "title": "Questa foto non dimostra che Nancy Pelosi ha finto di ricevere il vaccino contro la Covid-19", "content": ["Il 21 dicembre 2020 su Facebook sono state pubblicate due foto di Nancy Pelosi , speaker della Camera degli Stati Uniti d\u2019America.", "In una di queste foto si vede Pelosi seduta, con una mascherina sul volto, mentre un\u2019infermiera si presta a farle una puntura sul braccio.", "In fondo alla siringa si vede un piccolo cilindro arancione.", "Le due foto sono accompagnate da questo commento, scritto da chi ha pubblicato il post su Facebook: \u00abIn questa foto, la Pelosi che si f\u00e0 \u201ciniettare\u201d il vaccino covid-19\u2026 Guardate bene, l\u2019ago \u00e8 coperto da un tappino di gomma\u2026 Covidioti, svegliatevi\u2026\u00bb.", "Il riferimento \u00e8 alla notizia che Nancy Pelosi il 18 dicembre 2020 \u00e8 stata vaccinata con il vaccino Pfizer-BioNTech contro il nuovo coronavirus.", "Secondo l\u2019autore del post su Facebook la foto dimostrerebbe che la speaker della Camera non ha in realt\u00e0 ricevuto per davvero il vaccino.", "Il contenuto oggetto della nostra analisi \u00e8 fuorviante e veicola una notizia falsa.", "La foto \u00e8 reale ma non dimostra che Nancy Pelosi non ha ricevuto il vaccino contro la Covid-19.", "Come \u00e8 evidente in un\u2019altra angolazione l\u2019ago \u00e8 ben visibile e si trova poco sotto la parte cilindrica arancione della siringa.", "I colleghi di Reuters hanno spiegato che questa parte della siringa, in questo caso di colore arancione, consente l\u2019attacco dell\u2019ago, come si pu\u00f2 verificare qui ."], "category": "Fuori Contesto", "publish_date": "2020-12-23", "tags": ["#verabot", "covid-19", "nancy pelosi", "nuovo coronavirus sars-cov-2", "vaccino covid"], "links": ["https://www.facebook.com/duilio.urbas.9/posts/2773718592885455", "https://www.speaker.gov/", "https://edition.cnn.com/2020/12/17/politics/mcconnell-covid-vaccine/index.html", "https://news.yahoo.com/covid-19-vaccine-starts-rolling-171542248.html", "https://www.gettyimages.fi/detail/news-photo/speaker-of-the-house-nancy-pelosi-receives-a-covid-19-news-photo/1230195621?adppopup=true", "https://www.reuters.com/article/uk-factcheck-pelosi-vaccine-cap-idUSKBN28V1X9", "https://www.dentsplysirona.com/en-ca/products/preventive/anesthesia.html/Preventive/Anesthesia/Dental-Needles/Accuject-Needles/p/PHA-900805/c/1000165.html"]}
{"url": "https://facta.news/immagine-modificata/2020/12/23/ansa-non-ha-pubblicato-un-articolo-intitolato-vaccino-covid-i-no-vax-sono-pagati-dalle-aziende-farmaceutiche/", "title": "Ansa non ha pubblicato un articolo intitolato \u00abVaccino Covid: i No-Vax sono pagati dalle aziende farmaceutiche\u00bb", "content": ["Il 22 dicembre 2020 su Facebook \u00e8 stata pubblicata un\u2019immagine che mostra un presunto articolo pubblicato dall\u2019 Ansa nel canale del sito Benessere&Salute il 22 dicembre alle ore 13:32 dal titolo: \u00abVaccino Covid: i No-Vax sono pagati dalle aziende farmaceutiche\u00bb.", "Questa \u00e8 una notizia falsa.", "Come si pu\u00f2 verificare ( qui e qui ) l\u2019 Ansa non ha mai pubblicato un articolo dal titolo \u00abVaccino Covid: i No-Vax sono pagati dalle aziende farmaceutiche\u00bb.", "Il sito di fact checking Bufale.net ha ricostruito che l\u2019 Ansa il 22 dicembre alle ore 13:32 ha pubblicato un articolo intitolato \u00abCovid: Pfizer e Moderna, nuovi test del vaccino sulla variante inglese\u00bb ( qui la copia cache).", "L\u2019immagine oggetto della nostra verifica \u00e8 stata quindi modificata, cambiando il titolo originale dell\u2019articolo.", "Contattata da Facta , l\u2019 Ansa ha confermato che si tratta di una notizia falsa."], "category": "Immagine Modificata", "publish_date": "2020-12-23", "tags": ["ansa", "anti-vaccinismo", "covid-19", "nuovo coronavirus", "nuovo coronavirus sars-cov-2"], "links": ["https://www.facebook.com/photo?fbid=10158754544226153&set=bc.AbqvZJr72wSCO7yobrocNSg1BZfkQB-l9VQSaJWDtKCAHAGUtGGoGsaNMYyycWurkVvo3Fewc2H2lRIgCbAm7poDy71VMKps_DuDn8DCOXbrzqZ21l5ISCNrHDYtP2WCNAuiy9-x8nly28DAkeHVRzNuuEEkXfoNlZHjVGZ8REO3bQJ9aDrvBj6ds0VQLBYHskM&opaqueCursor=Abo3O0xdZ5vFXabYc_Myu6MTWdhO6JALobBbaHCOOblC6quDy_cUewjx2FCIIfq9GVmEsPM_b1XM23Q0a6_UJLunLMmSkBeGXRPWsOKtcBTnSRYvIuu8AuQEhKBdVn_3cC1C1VR-WU98kx_3htaUGPaWJuhpV2e-tncfuuFwGOTifrlX5fFUPQLdiP-egg77h8eRWBg7fq2ZRCPmKwhncwIlJ-Cv0T1FA8a-fPu_KZV8aQsCtvdA4oFeSVUP8mppqmV9EXSSM71-Qm2z7rEUMXoFs15ySfuxRQ3uCPJUUaeShZghHM5P-4LI8MttnujDUxGcgpsLEAB2xFkizYaq_61v2Mm_pvPkCJak7lR05_KX7UEbPwAJLysKu5mnWPz02U6WRAtGcUmaLqbgjDiDRDKuO8yrnrT--5fDAVkCuSF8UkheG21yapx2KzVDn8Yg_s8JCQQeAwUqO1yHdty4LitUvBdeC69kgSZ9qpMCfHVafcdKgVRigcmfmu4iF3xMESLb8E3tsllKPR8bMf5ozdaUSEU3wIKHFYJIRXnlU2fHvHiaXifbJcALOrm-N1Lua8s", "https://www.ansa.it/ricerca/ansait/search.shtml", "https://www.ansa.it/ricerca/saluteebenessere/search.shtml?any=Vaccino+Covid%3A+i+No-Vax+sono+pagati+dalle+aziende+farmaceutiche&any2=&periodo=365&sort=data%3Adesc&start=24&rows=", "https://www.bufale.net/falso-lo-screenshot-ansa-con-il-titolo-sui-no-vax-pagati-dalle-aziende-farmaceutiche/", "https://twitter.com/Agenzia_Ansa/status/1341343926750498816", "http://web.archive.org/web/20201222133253/https://www.ansa.it/canale_saluteebenessere/notizie/sanita/2020/12/21/variante-inglese-vaia-il-vaccino-non-e-messo-in-discussione-_6a421ada-c4b2-4c0a-9fc3-dc0b95aecb3e.html"]}
{"url": "https://facta.news/notizia-falsa/2020/12/23/non-e-vero-che-il-vaccino-di-moderna-provoca-il-21-di-reazioni-avverse-gravi/", "title": "Non \u00e8 vero che il vaccino di Moderna provoca \u00abil 21% di reazioni avverse gravi\u00bb", "content": ["Mercoled\u00ec 23 dicembre 2020 la redazione di Facta ha ricevuto una segnalazione via Facebook che chiedeva di verificare le informazioni contenute in un post condiviso il 19 dicembre sulla piattaforma.", "Il post oggetto della nostra verifica si presenta come lo screenshot di un articolo dal titolo \u201cDr. James Lyons-Weiler: proteine nei vaccini porteranno reazioni autoimmuni.", "Con Moderna 21% di reazioni avverse gravi\u201d.", "Si tratta di una notizia falsa.", "L\u2019articolo in questione \u00e8 stato pubblicato il 17 dicembre 2020 dal sito web Detoxed.info e contiene un video di 14 minuti, riferito a una conferenza stampa tenuta il 20 ottobre dal dottor James Lyons-Weiler per la Pennsylvania Medical Freedom Alliance, organizzazione americana anti-vaccinista che sostiene di battersi per la libert\u00e0 vaccinale.", "Il dottor Lyons-Weiler \u00e8 invece un ricercatore dell\u2019universit\u00e0 di Pittsburgh balzato alle cronache per alcune teorie complottiste circa la creazione del virus Sars-Cov-2 in laboratorio.", "Come riportato nell\u2019articolo di Detoxed , il ricercatore sostiene ( qui al minuto 5.19) che il vaccino di Moderna provocherebbe il 21 per cento di\u00a0 reazioni avverse gravi.", "Una notizia priva di fondamento, dal momento che i dati sottoposti dall\u2019azienda biotecnologica alla Food and Drug Administration (l\u2019autorit\u00e0 americana di controllo sui farmaci) parlano di 82 reazioni avverse gravi su oltre 15mila volontari.", "Ci\u00f2 vuol dire che questa tipologia di reazioni \u2013 che l\u2019Unione Europea definisce come eventi in grado di \u00abprovocare morte, rappresentare un pericolo di vita, richiedere il ricovero ospedaliero o provocare una disabilit\u00e0\u00bb \u2013 si presenta nello 0,5 per cento dei casi.", "Un ordine di grandezza quaranta volte inferiore a quello descritto da Lyons-Weiler.", "Come spiegano i colleghi di PolitiFact , l\u2019unico riferimento che collega Moderna al dato del 21 per cento compare in questa valutazione preliminare sulla sicurezza del vaccino, pubblicata il 12 novembre 2020: in quel caso si parlava di una dose superiore del vaccino (250 microgrammi rispetto ai 100 somministrati oggi) inoculata in 14 persone, tre delle quali (il 21 per cento) avevano manifestato reazioni sistemiche giudicate gravi.", "Vale la pena specificare che una reazione sistemica grave consiste in febbre, mal di testa e dolori articolari, niente a che vedere con la definizione di \u201creazione avversa grave\u201d utilizzata dal dottor Lyons-Weiler."], "category": "Notizia Falsa", "publish_date": "2020-12-23", "tags": ["#verabot", "covid-19", "moderna", "nuovo coronavirus sars-cov-2", "reazioni avverse", "vaccino covid", "vaccino moderna"], "links": ["https://www.facebook.com/photo?fbid=10223840181097057&set=basw.AbqRwBAXxyqmLjJkLZKlEIZ-y7-JfBy1Vf-7RqVW7OYUO7TauSKJvX4Dt2izPS_3rBYKGczbhs2Uqfrzbo24BFsgi8oE4wZ-DGDeRJ0uKOQZtwcxEuCAxPMC1pKMOusa62037Q8QzpwAtns1ToL9fn9bTCaw5W1T9rc8cdTTVcclsQ&opaqueCursor=AbolgXI_FWNTyUpDDry0wmn4MyqsxH5Uco9Ke5YGp8_UWgUxhPkJN-njrpgOfldxUA5yW-vhoD_UuNb5CFIymfuj0UUFIJ42s45gMNunayAeuYZN6gNuRwMcs6WD2edVnAx2fJYrGIkn9GEkKIxY8o4Dh0xUO4U2hKlI3GhT6wNME0ecbbvBGp6LZFVim23T4VGk6HKc6VgXc4ilquWwm3VWcsJyN80RY-DedDa6u7UuIMk6Wn7t4uLPdn42lVi9kOapCyxUCpJkepA6FDm8l0UawY3-67oVay5_3gdjpahMRV-6ic0v3LU7EPOACvoqCBAMEaEmZdlZt3kRKgHoMnnvw_4nb5g3sweWwSWRNT79lgHCJYZlk9xYK7tHFizlBbEjUijPyC-L7QtPZ8iFJ3_vuBXck5oBDNBzw3077W8UWfHhLO0bl2RG4ZmIeARZkdsPmrIFm3JkGc7GN6HZu4vPehn4Meqe6ymk3dehDO21fDUN_yir4CVnuHUnuNbxhhEf21MSKq88od5ezjNWTJWNFZtQJXuYqUigz3FK3K1Rk9RPVkjUvZM9UssSr6MdsCs49ivVPuRsFG7WKshLJLjQUvoPa8el5h3XZRl3OTnyLM8gktLD7UOsyIb7KoQH_Z_WCAOXpDYQzGPsb0zanD_NkAGxAtIFoYIMjECTX1ZCXpW6MxpMA_g0aN3Oewey_-qjgI2pZlT40i_I6zR_IzAFgnDYtKJaybpy8shX_3kRFrnRlwn5l4bUC69pITJ88LY", "https://donotlink.it/Qe4Po7", "https://youtu.be/soIrKqnEykY", "https://local21news.com/news/local/anti-vaccine-group-rallies-at-the-capitol", "https://www.researchgate.net/profile/James_Lyons-Weiler", "https://sciencebasedmedicine.org/james-lyons-weiler-coronavirus-conspiracy-vaccine/", "https://www.youtube.com/watch?t=319&v=soIrKqnEykY&feature=youtu.be&ab_channel=PaulSpivak", "https://www.fda.gov/media/144434/download#page=32", "https://www.ema.europa.eu/en/glossary/serious-adverse-reaction", "https://www.politifact.com/factchecks/2020/dec/18/blog-posting/video-shared-facebook-inflates-risk-moderna-vaccin/", "https://www.nejm.org/doi/full/10.1056/nejmoa2022483", "https://vaccine-safety-training.org/vaccine-reactions.html"]}
{"url": "https://facta.news/fuori-contesto/2020/12/23/le-reazioni-al-vaccino-riportate-in-usa-non-devono-preoccupare/", "title": "Le reazioni al vaccino riportate in Usa non devono preoccupare", "content": ["Il 21 dicembre 2020 la redazione di Facta ha ricevuto la richiesta via Whatsapp di verificare un articolo apparso lo stesso giorno sul sito Humans are Free , intitolato \u00abCDC Report: Over 3,000 Are \u2018Unable To Perform Normal Daily Activities\u2019 After Receiving The COVID-19 Vaccine\u00bb (in italiano: \u00abRapporto del Cdc: Oltre 3000 persone sono \u2018incapaci di effettuare le normali azioni quotidiane\u2019 dopo aver ricevuto il vaccino anti-Covid-19\u00bb).", "Nell\u2019articolo viene descritta una tabella attribuita ai Centers for Disease Control (Cdc) statunitense, che riporta come ci siano stati, al 18 dicembre, 3.150 \u201cHealth Impact Events\u201d (eventi di impatto sulla salute) seguenti alla vaccinazione con il vaccino Pfizer-BioNTech contro il Covid-19.", "Tali eventi includono \u00abincapacit\u00e0 di compiere le normali azioni quotidiane, incapaci di lavorare, richiesto assistenza di un medico o di un operatore sanitario\u00bb.", "Una notizia che in Italia \u00e8 stata rilanciata , tra gli altri, dal Consigliere della Regione Lazio Davide Barillari.", "La notizia \u00e8 tecnicamente vera, ma fuori contesto rischia di creare inutili allarmismi.", "Vediamo cosa vogliono dire effettivamente questi numeri.", "La fonte della tabella \u00e8 questa presentazione , pubblicata il 19 novembre 2020 dal Comitato Consultivo sulle Pratiche di Immunizzazione del Cdc.", "La tabella riporta i primi risultati del programma di sorveglianza attiva V-safe , aggiornati al 18 dicembre 2020, in cui il Cdc contatta i vaccinati via messaggi o email per monitorarne lo stato di salute in seguito al vaccino.\u00a0 Secondo la tabella, vi sono stati 3.150 casi di \u00abeventi con impatto sulla salute\u00bb\u00a0 su 112.807 vaccinati: una percentuale pari al 2,7 per cento.", "Si tratta di eventi gravi?", "Ed \u00e8 un numero che deve preoccuparci?", "Innanzitutto, bisogna capire cosa vuol dire \u00abeventi con impatto sulla salute\u00bb.", "Tra le domande del questionario sottoposto ai vaccinati, sotto la sezione \u00abImpatto sulla salute\u00bb c\u2019\u00e8 anche la domanda \u00abQualcuno dei sintomi o condizioni di salute che ha riportato oggi vi ha fatto saltare il lavoro / reso incapace di eseguire le normali attivit\u00e0 quotidiane / cercare l\u2019aiuto di un medico o di un altro operatore sanitario?\u00bb.", "In quest\u2019ultimo caso sono incluse, di seguito, varie opzioni, che vanno da un consulto via email al ricovero in ospedale.", "Gli effetti collaterali a breve termine del vaccino Pfizer-BioNTech includono casi in cui un vaccinato potrebbe decidere di non sentirsi abbastanza bene da lavorare?", "S\u00ec, e non \u00e8 niente di strano.", "I risultati degli studi clinici di fase III del vaccino, pubblicati il 10 dicembre 2020 dal New England Medical Journal , mostrano che gli eventi avversi pi\u00f9 comuni sono: Altri effetti collaterali comuni sono diarrea, dolori muscolari e dolore alle articolazioni.", "I dati quindi non implicano niente di spaventoso.", "In questo 2,7 per cento di vaccinati ci sono tutti coloro che, dopo il vaccino, non si sono sentiti abbastanza bene da andare al lavoro e/o hanno voluto consultare un medico per sicurezza, il che certo non stupisce se stanchezza, mal di testa e febbre sono cos\u00ec comuni.", "Ricordiamo che, sempre secondo lo studio clinico di fase III, l\u2019incidenza di eventi gravi di salute dopo la vaccinazione \u00e8 molto bassa ed era praticamente identica tra placebo e vaccino (0,5 e 0,6 per cento rispettivamente).", "Il che significa che probabilmente l\u2019incidenza di effetti molto gravi davvero correlati al vaccino \u00e8 bassissima.", "La stessa presentazione del Cdc riporta che ci sono stati in totale solo 6 casi di reazione anafilattica dopo la vaccinazione, su quasi 113.000 vaccinati.", "Possiamo fare anche un altro confronto, senza pretese di accuratezza ma per dare ulteriore contesto alle cifre.", "Secondo l\u2019Organizzazione per la cooperazione e lo sviluppo economico negli Stati Uniti in media ogni anno una persona perde 4 giorni di lavoro per malattia.", "Il che significa che in media, dato un qualunque giorno della settimana, l\u20191,1 per cento circa dei lavoratori non sar\u00e0 in grado di recarsi al lavoro.", "Sui quasi 113.000 vaccinati seguiti dal Cdc entro il 18 dicembre, quindi, ci si pu\u00f2 attendere che circa 1200 sarebbero stati a casa dal lavoro per motivi di salute comunque, anche in assenza del vaccino.", "In conclusione, le cifre sono state veramente riportate dal Cdc, ma non dimostrano nulla di nuovo sulla sicurezza del vaccino, non riguardano eventi gravi, e non devono spaventare: anzi, confermano che il vaccino \u00e8 effettivamente sicuro.", "Ricordiamo che nessun vaccino \u00e8 completamente esente da rischi o effetti indesiderati, come per ogni intervento medico, ma che i vaccini hanno quasi sempre permesso enormi benefici a fronte di effetti nocivi estremamente limitati."], "category": "Fuori Contesto", "publish_date": "2020-12-23", "tags": ["#verabot", "covid-19", "eventi avversi", "nuovo coronavirus sars-cov-2", "sorveglianza", "studi clinici", "vaccini", "vaccino covid"], "links": ["https://archive.is/Gtywl", "https://www.facebook.com/davide.barillari.Regione.Lazio/posts/230415725120878", "https://www.cdc.gov/vaccines/acip/meetings/downloads/slides-2020-12/slides-12-19/05-COVID-CLARK.pdf#page=6", "https://www.cdc.gov/vaccines/acip/index.html", "https://www.cdc.gov/vaccines/acip/meetings/downloads/slides-2020-09/COVID-03-Shimabukuro.pdf#page=12", "https://www.nejm.org/doi/full/10.1056/NEJMoa2034577", "https://www.nejm.org/doi/full/10.1056/NEJMoa2034577", "https://www.cdc.gov/vaccines/acip/meetings/downloads/slides-2020-12/slides-12-19/05-COVID-CLARK.pdf#page=7", "https://stats.oecd.org/index.aspx?queryid=30123", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/"]}
{"url": "https://facta.news/fuori-contesto/2021/01/04/luomo-ritratto-in-questo-video-non-e-stato-vaccinato-per-finta/", "title": "L\u2019uomo ritratto in questo video non \u00e8 stato vaccinato per finta", "content": ["Marted\u00ec 29 dicembre 2020 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post condiviso il 26 dicembre su Facebook.", "Il post oggetto della nostra verifica contiene il video di un uomo che, con manica sollevata e mascherina all\u2019altezza della bocca, sembra sottoporsi alla vaccinazione contro la Covid-19.", "Nei 29 secondi di filmato, tuttavia, la siringa appare priva di ago e solo premuta contro il braccio dell\u2019uomo.", "Il post \u00e8 accompagnato da un commento, scritto dal suo autore, che recita: \u00abLa siringa che fa tutto da sola.", "Nemmeno devi premere\u2026\u00bb.", "Si tratta di una notizia presentata senza il contesto necessario alla sua comprensione e per questo fuorviante.", "L\u2019uomo immortalato nel video \u00e8 l\u2019israeliano Beni Ben Muvchar , presidente del Consiglio regionale di Mevo\u2019ot HaHermon, nel distretto nord di Israele.", "Come hanno verificato i colleghi croati di Faktograf , il filmato completo delle operazioni di vaccinazione \u00e8 stato pubblicato il 23 dicembre 2020 sulla pagina Facebook ufficiale di Ben Muvchar e dura in tutto 1 minuto e 11 secondi.", "Nel video si vede come l\u2019uomo riceva realmente la dose di vaccino (al minuto 0:13 ), prima di effettuare una seconda fase di riprese, questa volta senza ago.", "La spiegazione del gesto \u00e8 contenuta nella didascalia che accompagna il filmato, pubblicato per dissipare ogni dubbio circa l\u2019effettiva vaccinazione.", "\u00abNon preoccupatevi, mi sono realmente vaccinato\u00bb rassicura il funzionario israeliano, \u00abper chi se lo stesse chiedendo, sono diventato virale perch\u00e9 rispondevo alla richiesta di dire una buona parola su Clalit\u00bb.", "Come ha ricostruito ancora Faktograf , l\u2019uomo ha dunque deciso di \u201crigirare\u201d la scena della sua vaccinazione perch\u00e9 aveva dimenticato di ringraziare Clalit , cio\u00e8 l\u2019azienda che si occupa del servizio sanitario locale."], "category": "Fuori Contesto", "publish_date": "2021-01-04", "tags": ["#verabot", "covid-19", "israele", "nuovo coronavirus sars-cov-2", "siringa", "vaccini", "vaccino covid"], "links": ["https://www.facebook.com/gaetano.siciliano.56/videos/10224370997773411/", "https://www.mvhr.org.il/%d7%90%d7%95%d7%93%d7%95%d7%aa-%d7%94%d7%9e%d7%95%d7%a2%d7%a6%d7%94/%d7%a8%d7%90%d7%a9-%d7%94%d7%9e%d7%95%d7%a2%d7%a6%d7%94/", "https://faktograf.hr/2020/12/31/izraelski-duznosnik-jest-cijepljen-i-igla-je-upotrebljena/?fbclid=IwAR2fX1DmwMMpUCO5OrRH5IB1FdXH00drwmT0q4N3oZZ9-qsvVyD0SGok3U0", "https://www.facebook.com/watch/?ref=external&v=854399092027335", "https://www.facebook.com/watch/?ref=external&v=854399092027335", "https://www.clalit.co.il/he/Pages/default.aspx"]}
{"url": "https://facta.news/notizia-falsa/2021/01/04/non-e-vero-che-un-consigliere-comunale-di-torino-e-finito-in-rianimazione-dopo-aver-ricevuto-il-vaccino-contro-la-covid-19/", "title": "Non \u00e8 vero che un consigliere comunale di Torino \u00e8 \u00abfinito in rianimazione\u00bb dopo aver ricevuto il vaccino contro la Covid-19", "content": ["Il 1 gennaio 2021 su Facebook \u00e8 stata pubblicata una foto che mostra un uomo che veste un camice azzurro e indossa una mascherina chirurgica, mentre riceve un\u2019iniezione.", "L\u2019immagine \u00e8 accompagnata da questo testo: \u00abLui \u00e8 il mio amico Andrea Russi consigliere Comunale di Torino e medico radiologo al San Luigi di Orbassano, sta mattina si \u00e8 vaccinato per il Covid-19 ma purtroppo dopo pochi minuti dalla somministrazione \u00e8 finito in rianimazione, sta lottando tra la vita e la morte in queste ore .Prego x lui e sono acconto alla sua famiglia.", "Un consiglio: NON VACCINATEVI..\u00bb.", "Questa notizia \u00e8 falsa.", "Andiamo con ordine.", "La foto \u00e8 reale e mostra il tecnico sanitario di radiologia medica e consigliere comunale di Torino Andrea Russi mentre viene vaccinato contro il nuovo coronavirus.", "Lo scatto \u00e8 stato pubblicato da Russi sul suo profilo facebook il 31 dicembre 2020, come si pu\u00f2 verificare qui .", "La notizia secondo cui dopo la somministrazione del vaccino il consigliere comunale sarebbe finito in rianimazione \u00e8 invece priva di fondamento ed \u00e8 stata smentita da Russi sul suo profilo Facebook il 1 gennaio 2020, come si pu\u00f2 leggere qui .", "Si legge: \u00abQuesta mattina, dopo aver ricevuto decine di chiamate e di messaggi relativi al mio stato di salute (a proposito, grazie a chi si \u00e8 preoccupato per me), ho scoperto, mio malgrado, di essere caduto nella rete del complottismo no-Vax.", "\u00c8 circolata infatti in rete la notizia che io fossi stato ricoverato in rianimazione in seguito a somministrazione del vaccino anti covid-19.", "Ovviamente sto bene, non ho avuto alcun effetto collaterale e dunque, a livello personale, il tam tam mediatico non mi preoccupa: chi mi conosce sa che al massimo posso riderci su\u00bb.", "Il 2 gennaio Repubblica Torino ha pubblicato un\u2019intervista a Russi in cui il consigliere conferma ulteriormente che la notizia del suo ricovero dopo il vaccino contro la Covid-19 \u00e8 falsa."], "category": "Notizia Falsa", "publish_date": "2021-01-04", "tags": ["#verabot", "andrea russi", "anti-vaccinismo", "covid-19", "nuovo coronavirus sars-cov-2", "vaccino covid"], "links": ["https://www.facebook.com/photo?fbid=10224299341333939&set=basw.AbqZyqRPmQoA9w1_ZQOV24Nvqa9NyxSkFpS5PA9XZBzV02hu9cLsVvjljVPTx1PK7vD1Stt8Ueh9C9KybfgSd73gPkAsn-QEXDFFG21vZQHNm8ou9exGBXilOE__TZe4984DVu6ei7B3943kpHddhFYeLGVI6ixSlPpN2NGyNfUqxwGShRPxCwsVrKIjiXQhkc8&opaqueCursor=AbpyuDJekLuNkW4Y3Zwd2dfWXqwxv55Gv8IcTuM2kXB9gWmFbtXnCYO9RnW-8L2WTL9DaqCxpBhsO3SDQXKYJ6MNiqWrT5D78B1U53_vPzGMLY9BX4cpdov3zlLof3eSa2dCNuj--dngyOVyzcTls6UtySanqlKhPWDdm0pDeScPU33xK2Rv_MrZVFjZHIeiYLZ6JWoPbERKE28R_amCTQ4n-m_1TeaT7pshH1FQLsODRQBupMjJjIA4ToR4RFEoPw-uIKrDsNg48Gm33t5FX5xn0XrAkdfAUeG0MQmxLKQ-SWW8bAsaWMUgD0WA0GqowEpNeKgc743Wki8h1EuyThsOEb8sJeXXBeRvpmySYIJtAQ4_IJ-Ip1TKgYxQ5VkXI7dUcyO8gDPSwCc37-Xr6G6yWCcAMpk_RW7UN_UeKDnj7Otyo8cyaPmISFcV7YeVdoitAwnw20j9xNjWQo7S2Bv3g91pdYHikYcP1zcBHF-v-bGLXe3xJv0_x6MCZoFBZjhOawSGWrI_SNg2cAmOV4kacQQEHOZPezM1jqUxvkciuMmKSsXHUGCOD23oaCpgNYBh0F2Exg5IRxQhNRAqSfNfDFgdqRU1o39SnNZluaRp0A", "http://www.comune.torino.it/consiglio/prg/txt/ComposizioneConsiglio.html", "http://www.comune.torino.it/consiglio/amministratori/anagrafe_eletti/curriculum_1162.pdf", "https://www.facebook.com/darko.andrea/posts/10157777247405983", "https://www.facebook.com/darko.andrea/posts/10157780802585983", "https://torino.repubblica.it/cronaca/2021/01/02/news/russi_io_dato_in_coma_dalle_fake_news_ma_sto_benone_ora_ho_capito_come_nascono_-280850942/"]}
{"url": "https://facta.news/notizia-falsa/2021/01/04/non-esiste-una-versione-nasale-del-vaccino-pfizer-contro-la-covid-19/", "title": "Non esiste una \u00abversione nasale\u00bb del vaccino Pfizer contro la Covid-19", "content": ["Il 22 dicembre 2020 su Facebook \u00e8 stata pubblicata un\u2019immagine che mostra la confezione di una presunta cartuccia, simile a quelle da utilizzare all\u2019interno di una sigaretta elettronica.", "Sulla confezione si legge: \u00abPfizer, Coronavirus Vaccine Covid-19.", "Vaporizer cartridge.", "Made in China\u00bb.", "La foto \u00e8 accompagnata da questo commento, scritto da chi ha pubblicato il post su Facebook: \u00abVaccino della Pfizer versione nasale prodotto in Cina\u2026vi fidate?\u00bb.", "Si tratta di una notizia falsa.", "Contattata dai colleghi di Reuters , la casa farmaceutica statunitense Pfizer \u2013 produttrice di un vaccino contro la Covid-19 insieme all\u2019azienda tedesca BioNTech \u2013 ha smentito la notizia.", "Il vaccino della Pfizer/Biontech viene iniettato nella parte superiore del braccio e somministrato in due dosi a distanza di 21 giorni, come si pu\u00f2 leggere qui .", "Il sito di fact-checking Alt News ha ricostruito che la falsa immagine oggetto della nostra verifica \u00e8 stata in realt\u00e0 pubblicata originariamente con un intento ironico."], "category": "Notizia Falsa", "publish_date": "2021-01-04", "tags": ["#verabot", "covid-19", "nuovo coronavirus sars-cov-2", "pfizer", "vaccino covid"], "links": ["https://www.facebook.com/photo?fbid=4862709317133021&set=basw.AbrMa85JwiuWn7TLgAl-Rw6yDfzR0FaxjZOQyVpSiMb-JdX2BqTxmgWnf-TTNEaq4RhMxC00rMWIxDimj_nRfKz5x2Dsdztp0x6HHl-ize2-FLgeOEn4Nham2y6I3ZIVUAFVqNbqct8_2jNo-ZG-Dv_bEsgfad5_IWTnOxelOSaAcw&opaqueCursor=Abr7P2YQP6FUjNgUjZltCjprxlRvTZsXV2xbun-bPX24QPpv8iMgUL2L8B87ALJuhx0td2PKn-lAp13FR9k2UJJZlrtimAc3t0jbsMbIValO3T4mqmL7Vjoe71yjSIvz_IETlb8DDbcogDIZj4y4DY7bgO9DILMkBF4qS3244aE6zaJZjk8w7-3syielXhm_thP0xebM-pgsSsU9xOQ4t6ZgVUcmOIFyFXHFd3gocZPHo1F9wEDDrlMSdr_7eJBGnEEm8l6_WFGGlUKPOiHk1CQxdZRTXsEJ3v6wYaZ7rYOBN58umCi13apDB7mqhM_q9pNPUJh4DQVXgod_utWV1Y5uk3ZS9IyUD17fx4lEQUdiKepRanQtE1j2LiHXxtvRwFPcqJLkTu7i8xextfpK0Gwjl6yslJkR_tUkccIfGofdVT6ebsv6dKQRon_DBX3TZHC4wXjQwAhIpoy6S8zlavwKj7OXiHlnG-JthDnLou4LQGpLGaTluwqblTGYoBckvQLufn78NHMeFWz7I7RekYU9hXc-lWhMxh69hlS6Nh-LJjSwyUsWQrNtLAF6KdpVvequPY3QUBNg6Q3PVsxd94FG2O52Xx2AgMnxJJo31SdGyMWBfFi3zN4h6KQG6w62d0fsFEvofGrPF82bheNJjFlcjKtGOgYRytBbAfBvtiEFSgWbcZkuzxJsiRt8Y5Itek-AKgCDIdERBxUvCiXuNP2KbqCdamDIuNrpHiuIJyXArw", "https://www.reuters.com/article/uk-factcheck-vape-idUSKBN28V1XE", "https://www.pfizer.com/", "https://www.ema.europa.eu/en/news/update-assessment-biontech-pfizer-bnt162b2-vaccine-marketing-authorisation-application", "https://biontech.de/", "https://www.nhs.uk/conditions/coronavirus-covid-19/coronavirus-vaccination/coronavirus-vaccine/", "https://www.altnews.in/fact-check-false-claim-of-pfizer-branded-coronavirus-vaccine-vaporizer-cartridge-has-gone-viral/"]}
{"url": "https://facta.news/fuori-contesto/2021/01/07/questa-foto-non-mostra-i-sostenitori-di-trump-il-5-gennaio-2021-e-del-2018/", "title": "Questa foto non mostra i sostenitori di Trump il 5 gennaio 2021, \u00e8 del 2018", "content": ["Il 5 gennaio 2021 su Facebook \u00e8 stata pubblicata una foto che mostra una grande folla percorrere una strada.", "Lo scatto \u00e8 accompagnato dal testo \u00ab5 gennaio 2021.", "Washington DC\u00bb e dal commento di chi ha pubblicato il post su Facebook, che recita: \u00abWASHINGTON D.C OGGI, NON \u00c8 MONTAGGIO NE FOTO DI VECCHIA DATA !!\u00bb.", "Questo \u00e8 un contenuto fuorviante che veicola una notizia falsa.", "La foto non risale al 2021 e non ha niente a che vedere con l\u2019elezione di Joe Biden.", "Il 5 gennaio 2021 a Washington (Stati Uniti d\u2019America) si sono radunati centinaia di sostenitori del presidente americano uscente Donald Trump in vista della protesta prevista per il 6 gennaio 2021, in contemporanea con la certificazione da parte del Congresso della vittoria del presidente eletto Joe Biden.", "La manifestazione \u00e8 sfociata in un violento assalto al Congresso degli Stati Uniti, con morti e feriti .", "La seduta \u00e8 stata sospesa e il Congresso evacuato.", "Ripresa diverse ore dopo, la seduta ha successivamente certificato Joe Biden come nuovo presidente degli Stati Uniti d\u2019America.", "La foto oggetto della nostra verifica non \u00e8 stata scattata a Washington il 5 gennaio 2021 e non ha niente a che vedere con l\u2019elezione di Joe Biden.", "L\u2019immagine risale in realt\u00e0 al 24 marzo 2018 e mostra un momento della manifestazione March for Our Lives tenutasi a Washington per chiedere delle modifiche alle leggi sulle armi dopo la sparatoria presso la Marjory Stoneman Douglas High School di Parkland (Florida)."], "category": "Fuori Contesto", "publish_date": "2021-01-07", "tags": ["congresso", "donald trump", "elezioni presidenziali usa", "joe biden"], "links": ["https://www.facebook.com/photo?fbid=10222879667316671&set=a.1675709449049", "https://www.ansa.it/sito/notizie/topnews/2021/01/05/usa-centinaia-di-fan-trump-nella-capitale-per-protesta-voto_795f2a51-2e44-414c-bcc1-0e17d16c0f26.html", "https://apnews.com/article/2f56a611445df15fb9640893bb9f7a93", "https://www.mysuncoast.com/2021/01/06/associated-press-timeline-events-capitol/", "https://www.nytimes.com/live/2021/01/06/us/electoral-vote?action=click&module=Spotlight&pgtype=Homepage", "https://www.gettyimages.it/detail/fotografie-di-cronaca/attendees-are-seen-at-the-march-for-our-lives-fotografie-di-cronaca/1068687862?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643", "https://marchforourlives.com/", "https://www.cbsnews.com/feature/parkland-florida-school-shooting/"]}
{"url": "https://facta.news/notizia-falsa/2021/01/07/no-le-persone-fotografate-allinterno-del-campidoglio-non-sono-antifa/", "title": "No, le persone fotografate all\u2019interno del Campidoglio non sono antifa", "content": ["Il 7 gennaio 2021 su Twitter \u00e8 stata pubblicata la foto di tre persone immortalate all\u2019interno del Campidoglio di Washington, la sede del Congresso americano assalita dai sostenitori del presidente uscente Donald Trump nel pomeriggio americano del 6 gennaio.", "La foto \u00e8 affiancata da un\u2019immagine che, attraverso una ricerca inversa su Google, riconosce due di loro come antifa (movimento radicale di sinistra, contrazione delle parole anti fascist , antifascista), vista la presenza di alcune loro foto sul sito phillyantifa.org , sito web del gruppo antifa della citt\u00e0 di Philadelphia.", "Si tratta di una notizia falsa, le tre persone fotografate non sono antifa.", "Innanzitutto non \u00e8 possibile dire con sicurezza se le persone nelle due foto siano le stesse.", "L\u2019uomo evidenziato nella seconda foto con il cerchio arancione \u00e8 Matthew Heimbach , suprematista bianco e neonazista considerato molto vicino a Jeff Shoep , ex leader del principale movimento neonazista americano.", "L\u2019uomo evidenziato nella seconda foto con il cerchio rosso \u00e8 invece Jason Tankersley, neo-nazista piuttosto noto nell\u2019estrema destra di Baltimora.", "La foto di Heimbach e Tankersley compare realmente sul sito dell\u2019organizzazione antifa di Philadelphia, ma solo per mettere in guardia la comunit\u00e0 dagli esponenti di estrema destra.", "Il terzo uomo, Jake Angeli, \u00e8 invece noto come \u00abLo sciamano di QAnon\u00bb ed \u00e8 un esponente di spicco della teoria complottista pro-Trump di cui avevamo parlato qui .", "Nei mesi scorsi Angeli era stato fotografato durante alcune manifestazioni di Black Lives Matter (movimento nato per combattere disuguaglianza razziale e violenza della polizia), ma con cartelli di QAnon favorevoli a Donald Trump.", "Una prima versione di questo articolo \u00e8 stata modificata, sottolineando come non sia possibile stabilire con certezza se le persone nelle due foto siano le stesse."], "category": "Notizia Falsa", "publish_date": "2021-01-07", "tags": ["assalto", "campidoglio", "donald trump", "elezioni presidenziali usa", "neo-nazisti", "suprematismo bianco", "twitter"], "links": ["https://twitter.com/cris_cersei/status/1346955026858733572", "https://apnews.com/article/2f56a611445df15fb9640893bb9f7a93", "https://www.ilpost.it/2020/06/01/cosa-vuol-dire-antifa/", "https://www.pbs.org/newshour/tag/matthew-heimbach", "http://nytimes.com/2020/04/04/us/jeff-schoep-white-nationalist-reformer.html", "https://www.splcenter.org/fighting-hate/extremist-files/individual/jeff-schoep", "https://www.washingtonpost.com/local/a-vfw-post-discovers-its-been-renting-its-hall-to-white-supremacists-for-years/2017/03/22/d000f172-0e6f-11e7-9d5a-a83e627dc120_story.html", "https://phillyantifa.org/keystone-united-exposed-day-15-jason-tankersley/", "https://mashable.com/article/qanon-capitol-trump-jake-angeli/?europe=true", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://mashable.com/article/antifa-conspiracies-trump-mob-january-6-capitol-debunk/?europe=true"]}
{"url": "https://facta.news/fuori-contesto/2021/01/07/no-la-bandiera-degli-stati-uniti-del-1776-non-sta-attualmente-sventolando-sopra-la-casa-bianca/", "title": "No, la bandiera degli Stati Uniti del 1776 non sta \u00abattualmente sventolando\u00bb sopra la Casa Bianca", "content": ["Il 5 gennaio 2021 su Facebook \u00e8 stata pubblicata una foto che mostra una bandiera degli Stati Uniti d\u2019America sventolare sopra la Casa Bianca , residenza e sede del Presidente statunitense.", "Lo scatto \u00e8 accompagnata da questo commento, scritto da chi ha pubblicato il post su Facebook: \u00abLa bandiera del 1776 sta attualmente sventolando in cima alla Casa Bianca a Washington, DC.", "\u00c8 il segnale di RIVOLUZIONE del nostro Presidente! \u201ci fact checker\u2019 non vogliono che si pubblichi\u2026\u201d\u00bb.", "Il riferimento \u00e8 alla bandiera a 13 stelle , la prima bandiera ufficiale degli Stati Uniti scelta nel 1776.", "Il contenuto oggetto della nostra analisi \u00e8 fuorviante e veicola una notizia falsa.", "La foto oggetto della nostra verifica non \u00e8 stata scattata il 5 gennaio 2021, ma \u00e8 stata pubblicata originariamente il 1 giugno 2019 da Dan Scavino \u2013 vice capo del personale della Casa Bianca \u2013 sul proprio profilo Instagram, come si pu\u00f2 verificare qui .", "La foto oggetto di analisi \u00e8 inoltre sfocata e non \u00e8 quindi possibile capire se la bandiera ritratta \u00e8 quella del 1776.", "Il sito di fact-checking PolitiFact ha verificato che non esiste alcun riscontro in base al quale a giugno 2019 sventolava sopra la Casa Bianca la bandiera statunitense del 1776."], "category": "Fuori Contesto", "publish_date": "2021-01-07", "tags": ["casa bianca", "donald trump", "elezioni presidenziali usa", "joe biden"], "links": ["https://www.facebook.com/ele.elecktra/posts/10221920360191857", "https://www.whitehouse.gov/", "https://www.usflagstore.com/american_flag_history_1776_to_present_s/2205.htm", "https://www.instagram.com/p/ByMHzwFF9Xj/?utm_source=ig_embed", "https://www.politifact.com/factchecks/2021/jan/05/blog-posting/photo-flag-over-white-house-2019/"]}
{"url": "https://facta.news/notizia-falsa/2021/01/07/non-e-vero-che-uno-degli-assalitori-del-campidoglio-aveva-un-tatuaggio-con-falce-e-martello/", "title": "Non \u00e8 vero che uno degli assalitori del Campidoglio aveva un tatuaggio con \u00abfalce e martello\u00bb", "content": ["Il 6 gennaio 2020 su Twitter \u00e8 stata pubblicata la foto di un sostenitore del presidente uscente Donald Trump, parte del gruppo che nel pomeriggio americano del 6 gennaio ha fatto irruzione nel Campidoglio.", "Lo scatto si concentra in particolare sul dorso della mano sinistra dell\u2019uomo, recante un tatuaggio che l\u2019autore del tweet sottolinea con il colore rosso, ed \u00e8 accompagnata da un commento che recita: \u00abSpuntano tatuaggi strani come Falce e Martello\u2026 era tutto programmato per dare il Colpo di Grazia a Trump\u00bb.", "Si tratta di una notizia falsa, dal momento che il tatuaggio in questione non ha nulla a che fare con il simbolo storico del Partito Comunista.", "Com\u2019\u00e8 possibile verificare attraverso una ricerca inversa per immagini, il tatuaggio mostra in realt\u00e0 un simbolo tratto dal videogame pubblicato nel 2012 Dishonored e pi\u00f9 nello specifico una runa \u2013 carattere grafico dell\u2019alfabeto germanico \u2013 che compare sul dorso della mano di Daud , uno dei protagonisti del gioco.", "L\u2019oggetto della nostra verifica non \u00e8 dunque una \u00abfalce e martello\u00bb come riportato nel tweet, ma una runa di Daud e i due simboli sono graficamente differenti."], "category": "Notizia Falsa", "publish_date": "2021-01-07", "tags": ["assalto", "campidoglio", "dishonored", "donald trump", "elezioni presidenziali usa", "falce e martello", "neo-nazisti", "suprematismo bianco", "twitter", "videogame"], "links": ["https://twitter.com/RizzoGiov/status/1346940381183799300", "https://apnews.com/article/2f56a611445df15fb9640893bb9f7a93", "https://store.playstation.com/it-it/product/EP1003-CUSA02231_00-DISHONOREDGAMEEU", "https://www.treccani.it/vocabolario/runa/", "https://dishonored.fandom.com/wiki/Daud"]}
{"url": "https://facta.news/notizia-falsa/2021/01/07/no-mike-pence-non-ha-scelto-una-foto-di-joe-biden-come-immagine-di-copertina-su-twitter/", "title": "No, Mike Pence non ha scelto una foto di Joe Biden come immagine di copertina su Twitter", "content": ["Il 7 gennaio 2020 su Facebook \u00e8 stata pubblicata una foto che si presenta come lo screenshot dell\u2019account Twitter dell\u2019attuale vice presidente degli Stati Uniti Mike Pence .", "Il post Facebook si concentra in particolare sull\u2019immagine di copertina utilizzata da Pence, che ritrae un uomo e una donna di spalle, mano nella mano di fronte a una folla di sostenitori.", "\u00abMike Pence mette Biden nella sua foto di copertina\u00bb recita il commento dell\u2019autore del post, che dunque identifica le persone di spalle come il presidente eletto Joe Biden e la sua vice Kamala Harris.", "Si tratta di una notizia falsa.", "Le persone fotografate di spalle nell\u2019immagine di copertina pubblicata da Mike Pence sono infatti lo stesso Pence e sua moglie Karen, in uno scatto realizzato il 3 novembre durante un evento elettorale in Michigan.", "La prova di ci\u00f2 \u00e8 fornita da un\u2019altra foto , che ritrae la stessa scena dall\u2019angolazione opposta e che mostra chiaramente in volto la coppia vice-presidenziale."], "category": "Notizia Falsa", "publish_date": "2021-01-07", "tags": ["donald trump", "elezioni presidenziali usa", "joe biden", "karen biden", "mike pence", "twitter"], "links": ["https://www.facebook.com/photo?fbid=10224285869724053&set=basw.Abo5_Bl29sfhsEodMZiG2ACSoqy5vK-g_wB36HrmN2PApSPuRlevFWt-UD3cOhvh4QOBO7dVywZl0fobdEfmUlZXLxWfJLLDuHugvslkuF-_L-_PFTJI_3UKqxtZvmND5zAAAMmD3DAiLjdw942LzzGe&opaqueCursor=AbqIK6bDGM9txEMr1zSafWUPKHVB05BTHim_T4KQ-jFsXkfBCs4cDS_TcuuTLV0mxa8-iB0Z7allTRi8ILbdXiMy7zuPpsxUZf1PQUxVHGFOj_ToW3o6hHzmRIwsXmzl02wxMHsdG4YDPGFpJVKHylfwuYydjL6HqTgg6O3sFMPYiTD3eBa4WXlOZfH90YTW2ZvPlT81ZqLSZAPqq_rUc8Pr3RTcimDIC7_t3eqB5lUjmK1jnEy_KQD7U_C4ceuWiXVdVqdTfl_NsSGM9P7Ec-iFYzEe0EXbTd15gZ_lSELypXzgXDMIp8G9fRUW0YFRGBcD-Nju0WGc3MA2uTVVlt3KVzBCcXQqyLxM3STRGH1di-11-TI4UFMo3ap-bhwnY-AfvXXQbh01rejL7M7ASOguOygphCr3x2ZQEUg6L8tMpSN3QvVrLTj0UpN8HzSNhhzVJ96u9LaF9PZGHi9mrUeyPBCWkKj_zM3K2QH_eBsWP6ZQlN4HR8jradfAKHCkt1UQdYJrQU3ASCX8YQhUP6nRUezh8udjz0UiIOMoOIbsw8EsqjqoLYY7jh4atkxSkpJtXnhWDSZBwqgpAZTRbLsoseXMVK-yKOaWW18FoTTwwuswHL_wBj5iWQhBiGaRowUZo9TeisLXy4nLhAB81h2McFipH_TfA-E1Kb0ffryIrHZOROSD6ejESLpY1gsRrnBHwAgEahzp3Dfn-RiXRpWiAGUiMjzNt3smo8Wbnd_mz8vnonXjpIEtcc2NEvNqERz5Vp7Gd6nBR5WjUUrSsXMT", "https://www.whitehouse.gov/people/mike-pence/", "https://twitter.com/Mike_Pence/status/1323522001521188865", "https://www.clickondetroit.com/decision-2020/2020/11/03/watch-live-president-trump-holds-rally-in-grand-rapids-tonight/", "https://pbs.twimg.com/media/ErFQglpXMAA_51A?format=jpg&name=medium"]}
{"url": "https://facta.news/notizia-falsa/2021/01/07/il-video-del-dottor-mariano-amici-contiene-numerose-affermazioni-false/", "title": "Il video del dottor Mariano Amici contiene numerose affermazioni false", "content": ["Il 5 gennaio 2021 la redazione di Facta ha ricevuto via Whatsapp la segnalazione di un video , pubblicato il 31 dicembre 2020 su Facebook e condiviso, al 7 gennaio 2021, oltre 19.000 volte.", "Il video \u00e8 uno spezzone di 7 minuti e 26 secondi, tratto dal minuto 7:23 in poi di questo video, pubblicato dall\u2019account Italia Sera su Youtube il 4 novembre 2020.", "Il video rappresenta parte dell\u2019intervento del dottor Mariano Amici a una \u00absettimana sociale di Milano\u00bb (evento di cui non troviamo riscontro ufficiale ma cui si fa riferimento nel video oggetto di analisi).", "In passato abbiamo gi\u00e0 incontrato il dottor Amici a proposito di questa bufala sui tamponi, e ricordiamo che \u00e8 stato richiamato dall\u2019Ordine dei Medici il 28 dicembre 2020 per le sue affermazioni infondate sui vaccini.", "Nella prima met\u00e0 del video vengono riportate per lo pi\u00f9 solo informazioni false sulla pandemia.", "Nella seconda met\u00e0, Amici invoca poi una class action , ovvero una causa legale collettiva, per porre fine alle direttive anti-contagio, da lui ritenute illecite.", "Ma quali sono le informazioni errate?", "Vediamole.", "Al minuto 00:30 del video di Facebook, Amici afferma: \u00abse la diagnosi di Covid \u00e8 basata sul tampone \u00e8 una falsa diagnosi, perch\u00e9 il tampone \u00e8 assolutamente inattendibile.", "Il tampone non \u00e8 assolutamente diagnostico.", "Sulla base di un tampone con esito positivo non si pu\u00f2 fare diagnosi di Covid.\u00bb.", "Questa affermazione \u00e8 falsa: abbiamo analizzato in dettaglio l\u2019affidabilit\u00e0 dei tamponi molecolari per il Sars-CoV-2, e sebbene sia possibile una piccolissima percentuale di falsi positivi in generale il tampone molecolare \u00e8 estremamente affidabile per l\u2019infezione.", "Infezione da Sars-CoV-2 non significa necessariamente malattia conclamata, ma ricordiamo che gli asintomatici trasmettono il virus e quindi vanno trattati, ai fini pratici, come tali.", "Al minuto 1:10 Amici sostiene che \u00abil tampone non va a mirare il Sars-CoV-2, virus che di fatto ancora non \u00e8 stato isolato.", "E che se non \u00e8 stato isolato, come fanno a fare un\u2019interfaccia, cio\u00e8 il tampone che ha dei reagenti che interagiscono con quel virus? [\u2026] Come potete trovare col prelievo sierologico degli anticorpi contro il virus, se il virus non \u00e8 stato isolato?\u00bb", "Anche questa affermazione \u00e8 falsa.", "Il virus Sars-CoV-2 non solo \u00e8 stato ripetutamente isolato (solo alcuni esempi: qui l\u2019articolo scientifico che descrive il primo isolamento del virus, in Cina a inizio gennaio 2020, qui il primo isolamento del virus in Usa, in cui viene spiegato dettagliatamente il protocollo di isolamento, e qui l\u2019articolo che descrive l\u2019isolamento del virus in Italia), ma al momento viene regolarmente coltivato in colture cellulari a fini di ricerca medico-scientifica.", "Ricordiamo a proposito che nessun documento ufficiale ha mai ammesso che il virus non sarebbe stato isolato: \u00e8 una bufala , come abbiamo discusso in precedenza.", "Successivamente, al minuto 01:49, Amici sostiene che \u00abnon \u00e8 stato neanche stabilito il nesso di causalit\u00e0 tra il virus e la malattia\u00bb.", "Di nuovo, affermazione falsa.", "Bench\u00e9 non sempre applicabili, i criteri tradizionali per indicare la correlazione tra virus e malattia sono i postulati di Koch .", "In breve il virus deve poter essere isolato dai pazienti, deve poter essere coltivato e deve essere dimostrato che il virus isolato possa a sua volta indurre la malattia (in un modello animale, per esempio) e venire a sua volta re-isolato.", "Tali criteri per il legame tra il virus Sars-CoV-2 e la malattia Covid-19 sono stati soddisfatti definitivamente a maggio 2020, in uno studio pubblicato su Nature .", "Al minuto 2:11 Amici afferma che coloro che risultano positivi al tampone vengono spesso dipinti come \u00abuntori\u00bb.", "A tale proposito ricordiamo che i portatori asintomatici del virus contribuiscono al contagio.", "Infine, al minuto 03:04 si sostiene che \u00abil tampone non \u00e8 validato\u00bb.", "Si tratta di un\u2019informazione falsa dal momento che tutti i tamponi molecolari vengono validati prima di essere messi in commercio \u2013 come abbiamo descritto qui \u2013 per essere certi che riconoscano solo il virus Sars-CoV-2 e non altri.", "In conclusione, il video di Mariano Amici contiene una serie di informazioni scientificamente infondate e false, tese a negare l\u2019esistenza della pandemia di Covid-19 e il senso delle misure prese per contrastarla.", "Pandemia che, \u00e8 necessario ribadire, \u00e8 stata una delle pi\u00f9 importanti cause di morte del 2020."], "category": "Notizia Falsa", "publish_date": "2021-01-07", "tags": ["#verabot", "asintomatici", "covid-19", "mariano amici", "nuovo coronavirus sars-cov-2", "tamponi"], "links": ["https://www.facebook.com/rosita.galatola/posts/3940377259339624?__cft__[0]=AZXsYnewZYwxAvgJwAMfBqm7b7KH9BiN3xFLXQtOTXUrHozPzXJrfppm6djBXbI51owretYnVEPdUWI7VTbuIOCw6xvOOn7YcfyQPHQKS7Ex7ppq0ujof_dhir-84O4KgjFRh3IC9nufkRf8HVdN8NLRCCRbuEILGrg5XuYozbpePw&__tn__=%2CO%2CP-y-R", "https://youtu.be/ar5lP6q5Kng?t=443", "https://www.marianoamici.com/", "https://facta.news/notizia-falsa/2021/01/05/questi-esperimenti-con-la-frutta-non-dimostrano-che-i-tamponi-rapidi-sono-inattendibili/", "https://roma.repubblica.it/cronaca/2020/12/28/news/coronavirus_medico_negazionista_segnalato_all_ordine_non_sono_contro_vaccini_sono_contro_questo_vaccino_-280208210/", "https://facta.news/storie/2020/11/20/i-tamponi-molecolari-per-sars-cov-2-e-i-falsi-positivi-che-cosa-ce-di-vero/", "https://facta.news/storie/2020/10/21/asintomatici-che-cosa-sappiamo-e-che-cosa-deve-ancora-dirci-la-scienza/?fbclid=IwAR1OsCtZZdEUjb8arl1ohq_WZZq7wOdhVwNC_W2HhmZov2YjlIdKapdlN_M", "https://www.ncbi.nlm.nih.gov/pmc/articles/PMC7092803/", "https://wwwnc.cdc.gov/eid/article/26/6/20-0516_article", "https://jvi.asm.org/content/94/11/e00543-20", "https://www.cdc.gov/coronavirus/2019-ncov/lab/grows-virus-cell-culture.html", "https://facta.news/fuori-contesto/2020/11/13/no-questo-documento-dei-cdc-non-ammette-che-il-coronavirus-non-e-stato-mai-isolato/", "https://www.ncbi.nlm.nih.gov/pmc/articles/PMC545348/", "https://www.nature.com/articles/s41586-020-2312-y", "https://facta.news/storie/2020/10/21/asintomatici-che-cosa-sappiamo-e-che-cosa-deve-ancora-dirci-la-scienza/?fbclid=IwAR1OsCtZZdEUjb8arl1ohq_WZZq7wOdhVwNC_W2HhmZov2YjlIdKapdlN_M", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/storie/2020/11/10/la-covid-19-e-gia-una-delle-principali-cause-di-morte-dellanno/"]}
{"url": "https://facta.news/notizia-falsa/2021/01/07/il-sostenitore-di-trump-travestito-da-vichingo-non-era-un-manifestante-di-black-lives-matter/", "title": "Il sostenitore di Trump travestito da vichingo non era un manifestante di Black Lives Matter", "content": ["Il 6 gennaio 2021 su Facebook \u00e8 stato pubblicato un post contenente una serie di foto: una di queste ritrae un uomo travestito da vichingo, parte del gruppo di sostenitori del presidente uscente Donald Trump che nel pomeriggio americano del 6 gennaio hanno fatto irruzione nel Campidoglio.", "La foto \u00e8 affiancata da uno scatto che immortala lo stesso uomo, in quella che la didascalia definisce \u00abuna manifestazione di Black Lives Matter in Arizona, a giugno\u00bb.", "Le foto sono accompagnate da un commento, scritto dall\u2019autore del post, che recita: \u00abEd ora si scopre che i manifestanti, che sono andati con violenza dentro il senato, erano anche alle manifestazione dei black lives matter quest\u2019estate oltre ad essere registrati ad associazioni di antifa!", "Sar\u00e0 un caso che i pochi che sono entrati al senato\u00a0 erano anche alla manifestazione dei blm in Arizona?!", "E che qualcuno con la loro stessa faccia era registrato negli antifa di Philadelphia?!\u00bb.", "Si tratta di una notizia falsa, ma andiamo con ordine.", "Come abbiamo verificato in un altro articolo , non \u00e8 vero che alcuni dei manifestanti appartengono al gruppo antifa di Philadelphia.", "Le loro foto compaiono sul sito dell\u2019organizzazione, ma solo per mettere in guardia la comunit\u00e0 dagli estremisti di destra.", "Veniamo ora all\u2019immagine oggetto della nostra verifica.", "Il manifestante pro-Trump travestito da vichingo si chiama Jake Angeli ed \u00e8 un fervente sostenitore di QAnon , la teoria del complotto pro-Trump di cui avevamo parlato in questo articolo .", "L\u2019uomo era realmente in Arizona durante una manifestazione di Black Lives Matter\u00a0 (movimento nato per combattere disuguaglianza razziale e violenza della polizia) ma, come dimostra quest\u2019intervista risalente allo scorso mese di giugno, era l\u00ec con un cartellone inneggiante a QAnon per sostenere Donald Trump."], "category": "Notizia Falsa", "publish_date": "2021-01-07", "tags": ["black lives matter", "donald trump", "elezioni presidenziali usa", "jake angeli", "qanon", "vichingo"], "links": ["https://www.facebook.com/DestraMontanelliana/posts/259948158888889?__xts__[0]=68.ARB7KxGpyhxQP-tjgkoYJvTfsP_Bx4cN75tMKiDMv_8W8KMtaIgdkB-6pVtCwg87UtFJqanfC6PKddEPDZdebjCzKMZUwzXuxJ2dqfH76cLuGjB4TwnX6pn5Y2ITsXNWVqmttjBy8Paxeqqh6GlBIG0IwBEZxIdJJ5I0sWv3sTdJJ71x1hsXGrvM_nYwKaeSAGB6wY3j6J7d-8X84_CG3_NxlIaVd0QzZutNezr23oPEG_-1GOl7ouRv-nz-0EaPMmmYnq65NeUUE8_khsf7Q_ZAt-1fPg47qGNvfRf0t7oAmf53PPVQpZqR8km7u1bUcI27", "https://facta.news/notizia-falsa/2021/01/07/no-le-persone-fotografate-allinterno-del-campidoglio-non-sono-antifa/", "https://phillyantifa.org/keystone-united-exposed-day-15-jason-tankersley/", "https://www.lastampa.it/esteri/2021/01/07/news/chi-e-jake-angeli-lo-sciamano-che-ha-guidato-l-assalto-al-congresso-usa-1.39743406", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.youtube.com/watch?v=22d6tRXxVeg&feature=emb_logo&ab_channel=etzimanuel"]}
{"url": "https://facta.news/immagine-modificata/2021/01/08/no-durante-lassalto-al-congresso-non-e-stata-sventolata-una-bandiera-della-regione-sardegna/", "title": "No, durante l\u2019assalto al Congresso non \u00e8 stata sventolata una bandiera della Regione Sardegna", "content": ["Il 7 gennaio 2021 su Facebook \u00e8 stata pubblicata una foto che mostra una bandiera della Regione Sardegna sventolare durante il violento assalto del 6 gennaio al Congresso degli Stati Uniti d\u2019America da parte di estremisti e sostenitori del presidente uscente Donald Trump.", "L\u2019immagine \u00e8 accompagnata da questo questo commento, scritto da chi ha pubblicato il post su Facebook: \u00abLa bandiera dei quattro mori non manca mai!!\u00bb.", "Si tratta di una notizia falsa.", "La foto oggetto della nostra verifica \u00e8 stata in realt\u00e0 modificata.", "Nella foto originale e non ritoccata viene sventolata una bandiera a stelle e strisce e non quella della Regione Sardegna, come si pu\u00f2 verificare qui ."], "category": "Immagine Modificata", "publish_date": "2021-01-08", "tags": ["congresso", "donald trump", "elezioni presidenziali usa", "regione sardegna"], "links": ["https://www.facebook.com/photo?fbid=10220141576344606&set=basw.AbolPBD6ve-OFQlNYjdBdu6tVTtjr6GWLlI8nWwR60w0PHVjg_fOswJU94iSub1uGnbSYQ85r3qMbQ_28YYWPqnmxN01V4pxwVwZF5R6gVVtHA0b31mm6gYZtU26khPV6YyHKjSfzeyDX41aNetRA_IkJj_Is6AoqHd3sw4jGfUerQ&opaqueCursor=AbqDR7CBqJcYuGoGE_p523-63lXMJ2E4WUProduPeSKl2L9W3QxlO5hhWMzj_6ksBSF_GspepbAfhGdtCu4aYY4q-b_xwZK8dlWpU7H3J1ximDropoEliGbT0xekJ7WTkK6z2cAMMp-R7_06cDIWMl5Z-AZH8qeyNftOpcAmt6RDyUfpnXVG81siUO-6B-1UStTtpDFzzYwvp5ASLMaOXG5Rvjtkx0v4X6c5NY7JsdscXGsyAfyPzw3kwXsSKdeeiR2O3lx_ng71vAswAW_NVdScMkFwoenNb51a4ICRRytSuOaNSx4Lrd1llN4S2vEnWTxKPtq-DxWXFJibGpECTla0_kfzrRv9ZTanoNL19MF5KE9y4IqRjIdwDE17-h38jWtg0jyMLD_D7UCF-7tdMbL58HZ67xwiGH0VK3COun9nFSvzCwwCQPDY7SuQDK3cgE9IGu1RVlZ_sUGEDYKDIY8M8Gyey1EBlW2zVKii5x0cHNOP9dCIQ1AIs_gP4THQGpBfZ3hcfGW_-kwqTIFnpnGBCfy4k52JTaz5iaCAAUQQ8VpbeT1kMVphAKSRTEgedjK0umA_0H4c-h6lYi2oKSEX5d3IsuXpB-HQv-CRWv4QGfJZ9yo9t0ZKSF6Ph10GbHIjx7Gx8pVyW4a2HHL3p9fL3PJfO5JO1swVw4QPFriNLVZnNHAfRWxq2f8dirinWh6b8kdRjIzb8h4JkQr6QRKoHKK9GPuGc9xB2GSm8JMPDQ", "https://www.facebook.com/regioneautonomasardegna/photos/a.265644143631143/999786180216932/", "https://www.regione.sardegna.it/", "https://apnews.com/article/2f56a611445df15fb9640893bb9f7a93", "https://www.labilirrubina.com/trump-despliega-la-guardia-nacional-para-las-protestas-del-capitolio/"]}
{"url": "https://facta.news/notizia-falsa/2021/01/07/non-e-vero-che-mike-pence-ha-smesso-di-seguire-trump-su-twitter-dopo-lassalto-al-congresso/", "title": "Non \u00e8 vero che Mike Pence ha smesso di seguire Trump su Twitter dopo l\u2019assalto al Congresso", "content": ["Il 6 gennaio 2021 su Facebook \u00e8 stata pubblicata l\u2019immagine di un tweet scritto in lingua inglese in cui viene riportato che l\u2019account Twitter ufficiale del vice presidente degli Stati Uniti Mike Pence avrebbe defollowato (cio\u00e8, smesso di seguire) quello del presidente uscente degli Stati Uniti d\u2019America Donald Trump.", "Il fatto sarebbe accaduto dopo il violento assalto del Congresso da parte dei sostenitori di Trump, incitati dallo stesso presidente mentre era in corso la seduta organizzata per certificare la vittoria di Joe Biden alle elezioni presidenziali dello scorso 3 novembre.", "La notizia riportata nel tweet oggetto della nostra analisi \u00e8 falsa.", "Come ha ricostruito il sito di fact-checking statunitense Snopes , tra i 48 account seguiti su Twitter dal vice presidente Pence c\u2019\u00e8 anche quello del presidente uscente Trump ."], "category": "Notizia Falsa", "publish_date": "2021-01-07", "tags": ["donald trump", "elezioni presidenziali usa", "mike pence", "twitter"], "links": ["https://www.facebook.com/photo/?fbid=4007113565989950&set=basw.AbqxLSHCpkcGzF2Y9FnY4rxgxnAla9Qo_aYeMKwsO7Xex6bHfyt7z7UoK3YrPUWKBeSOTU8WNjrON25kcLV4p0zKIXfQfmDtbCpIA8NcYoEhoBmSgyz9p2wFo0seq2kCj1SZkpPl18BKTSBnoXTIVRcmrG_zuF1HB8hbA-sE6Q_ATw&opaqueCursor=Abp82pqTB851alQZQq3_l9gF1VAYbPDAUbJWRHFUgWnbwItN2P8bnWaa-NSL86FU7T56f4vaEo1FV6z8Qp2slIg8z-etfkCCrRCE3Gg2J1rI-_ks-daeLjPSMZ9ulubJctresqTPLi-HRUuuvMIJlEKREaDGaQde46xnzwbeFdNXLWzLGUWlTz8JBNv-5Xx4sF8U4X4uEAveKEjHfrU-opeXFCxWSHr8bS8W74tKjs18_MYb1nPfYdkTWn_-rm8XJW0dAuWR7nDrmkIXDiyDrpD47WjMIaGJbs7dpeDCQYZqYn1qB7vU4Y7NpH8YKdhFFYc5qEEGzpNh7IYK5x3DyAa5gUvXe4ukuJ4Uit76JUILlhMGEzunJ79P2Ip8gLFzouuOrTUdf4_KL2Kgc2NIuDiQtC_MpTSC5-Rn9tiqS13EfZDU0KeZi9is7SdWxDnRQL8OgqYEP3v_eeQGxhiqDXitGTG4t7JnwNuzcFzKatXgUsbA-iCaa_9I9n7lnpUm6EG29NLEPfGemiKB2NoeTKf8hJLCzLXg4zfmDytiFZzuFW6KKwzK2D7SM3GXhrHe_pG1ghxTBlsv8n0Fd7INLEWGeJLh8eEG-FswYWrUkuZpdHFU3q9Xe3aIv2T9ZerImHUB4YOcZQ79UPon6yFlWk3r57q-wnOvgmEVcsLPmUfxkX0pMPQ05OhbwKaJKv7pz8tXaLM2eu580Xf3XHBkLuH9lyEpxTG2hKvpF_p6I-gl8Qjhhqjwei27B5Tg1uEHCv68TdS20lTlkNjIFQcMQMqB", "https://www.whitehouse.gov/people/mike-pence/", "https://apnews.com/article/2f56a611445df15fb9640893bb9f7a93", "https://time.com/5926883/trump-supporters-storm-capitol/", "https://www.snopes.com/fact-check/pence-trump-twitter-jan-6-riots/", "https://twitter.com/Mike_Pence", "https://twitter.com/Mike_Pence/following", "https://twitter.com/realDonaldTrump"]}
{"url": "https://facta.news/notizia-falsa/2021/01/08/luomo-ritratto-in-questa-foto-non-e-mike-pence-ma-un-pornoattore/", "title": "L\u2019uomo ritratto in questa foto non \u00e8 Mike Pence, ma un pornoattore", "content": ["L\u20198 gennaio 2021 su Facebook \u00e8 stato pubblicato un post che mette a confronto due foto: la prima ritrae il vice-presidente degli Stati Uniti Mike Pence durante gli anni del suo mandato, mentre la seconda (visibilmente datata) un uomo biondo con la canottiera sollevata all\u2019altezza del petto che abbraccia un altro uomo.", "Le foto sono accompagnate da un commento, pubblicato dall\u2019autore del post, che recita: \u00abMike PENCE sta cercando di rimuovere questo da Internet\u2026\u00bb.", "Il sottinteso \u00e8 che l\u2019uomo biondo della seconda foto sia l\u2019attuale vicepresidente degli Stati Uniti.", "Si tratta di una notizia falsa.", "Come hanno raccontato nel 2016 i colleghi di BuzzFeed , il confronto \u00e8 stato diffuso da alcuni utenti Facebook americani al tempo dell\u2019elezione di Donald Trump, alludendo a un possibile \u00abpassato gay\u00bb che Pence starebbe cercando di nascondere.", "L\u2019uomo che mostra il petto nella foto oggetto di analisi \u00e8 in realt\u00e0 il pornoattore australiano naturalizzato svedese Brad Patton ( qui immortalato in una sua foto che rende pi\u00f9 facile la verifica)."], "category": "Notizia Falsa", "publish_date": "2021-01-08", "tags": ["brad patton", "mike pence", "pornoattore"], "links": ["https://www.facebook.com/photo?fbid=886346662178770&set=basw.Abo_RoJHfEvWorzsypeEEc9q5XeQrgaftZEITRnHy5rQ_9Kou33ZkEJeqpoxwVT4p3ELLT6NNLi4gKwZp1ZF-NXp6UocLiWboO0BSFH-J2fY-yh9cKROZtqx5HSufcqpQt_ggDR878UEaHh5j2ASLwofHv9McoK_BcXvoZ1q0iLJXFUI6Y09RYgJLxOLZ5SAkhE&opaqueCursor=AboJhWqPz8NZyCW_d63gUBSqVrh9hj1lX2o6MKEGtekYqyw_wi2Rp-Is80Fa_Lk0B3K49eqGb9wdo2JH-sOzCRqGubaTUqnJnTL7U9v8jK2_o7Uh8YU4rF8IOuDr1Usg3LtiHDTOR8jSQnlpPOy6Bd3OQHQJYvjkbmiluB5AVpLi_cGA0115107NMZ3mvyjouu9PlPMr8Ztnt3RynwjbupgehRpnCtDKOzJs_pyBZXog-8-SvBnonh6hJ7hcQmxj_l_hiFVTI_mn8J2l9FaWOYt8Ry6PXbhBDdq5MlYoh74jhR-B_qCYqmjXm8EAUSw-FfbMUFH7pelpHUaa4G8upCyAinVeURFLxL1NFVAnlWQBh4J44JmR6kwIf7WF4E9vNORBE9C8BE1awNoCHbRxABr8u_58pxQRCrfAruM8dKXV3hHfPgqzB_eiNRO5qYYWDHKmt9qvoqnNz5wPOygFj0FVZsQ6Y6juHTm_FL0XP_tNe1t4gqgtnRYFg-QW3RiaktXKkHA8ma2tYxx7BI4ZFoyU5HIvpZjedW-UKylTrrC8nvTTM_-8SEdQCeb6pgneE0nj3FRYkfONCbLlL7LIL2Oyk0nMQgwEIfZeU3VSIWTw1lBeSibRexmbwLvgpSGEjGL2mAdaaWQa6-AccnEkmkAikUdFxsrRuTsBaSp27Y0z3yMskkfuPkBL9LDMA8gYJX_U3LBELY6h-YqqK_26NXuo6R8iie0jd0V7u7TdAC6kpc0cHUmUe_OE4tsUsYSSqrtHGJsoynIsal2DPQAyjjIoBRbAH7tl6GDGGG-odl5UB0JHZxlfPtw9fwYSy9nJhcM", "https://www.whitehouse.gov/people/mike-pence/", "https://www.buzzfeednews.com/article/skarlan/that-viral-photo-of-a-young-gay-mike-pence-is-fake", "https://www.imdb.com/name/nm1784745/", "https://i.pinimg.com/564x/16/77/b2/1677b2f8cfb64249d854caea0b47f6cd.jpg"]}
{"url": "https://facta.news/notizia-falsa/2021/01/11/no-il-papa-non-e-stato-arrestato-per-traffico-di-bambini-e-frode/", "title": "No, il Papa non \u00e8 stato arrestato per \u00abtraffico di bambini e frode\u00bb", "content": ["Il 10 gennaio 2021 il sito web OggiNotizie.info \u2013 contenente numerosi articoli di disinformazione a tema vaccini ed elezioni presidenziali americane \u2013 ha pubblicato un articolo dal titolo \u00abBLACKOUT VATICANO: Papa arrestato con 80 capi d\u2019accusa per traffico di bambini, frode?\u00bb.", "Nel corpo dell\u2019articolo si legge che \u00abPapa Francesco alias Jorge Mario Bergoglio\u00bb sarebbe stato arrestato sabato 9 gennaio con \u00ab80 capi d\u2019accusa tra cui possesso di pornografia infantile, traffico di esseri umani, incesto, possesso di strumenti per la droga e frode criminale\u00bb.", "Secondo l\u2019autore dell\u2019articolo, l\u2019arresto sarebbe stato ordinato dalla \u00abProcura della Repubblica italiana\u00bb e sarebbe stato effettuato da \u00abufficiali militari, polizia italiana e la loro unit\u00e0 per i crimini sessuali\u00bb.", "Insieme al Papa sarebbero stati prelevati diversi \u00abfunzionari di alto rango\u00bb, che al momento sarebbero rinchiusi \u00abin una prigione sconosciuta, interrogato da agenti federali che lavorano per lo Stato italiano e l\u2019Interpol\u00bb.", "L\u2019articolo contiene anche un aggiornamento, datato 10 gennaio, in cui si legge \u00abSembra che Papa Francesco abbia twittato questa mattina, tuttavia il conservatore Beaver ha confermato che Papa Francesco ha un team di social media che pianifica i suoi post, e questo era pre-pianificato.", "Se fai clic sul tweet, puoi vedere che TweetDeck \u00e8 stato utilizzato per programmare il post. Papa Francesco \u00e8 ancora in custodia federale in Italia, quindi non \u00e8 stato visto in video.", "Secondo le fonti, l\u2019FBI \u00e8 in viaggio per l\u2019interrogatorio\u00bb.", "Si tratta di una notizia falsa.", "Papa Francesco non \u00e8 stato arrestato e sul suo conto non pende alcun \u00abcapo d\u2019accusa\u00bb.", "L\u2019ultima apparizione pubblica del Pontefice risale al 10 gennaio 2021 (il giorno successivo il supposto arresto), com\u2019\u00e8 facilmente verificabile attraverso queste foto pubblicate dal Servizio fotografico vaticano, che mostrano il papa celebrare l\u2019Angelus.", "Il riferimento al \u00abblackout\u00bb presente nel titolo ha invece a che fare con l\u2019hashtag #VaticanBlackout , nato su Twitter.", "Secondo i promotori dell\u2019hashtag, Citt\u00e0 del Vaticano sarebbe stata protagonista di un presunto blackout\u00a0 \u2013 testimoniato dallo screenshot di un video in live streaming \u2013 nella notte tra il 9 e il 10 gennaio 2021, indotto dalle autorit\u00e0 investigative per favorire la cattura del Papa e del suo staff.", "La notizia \u00e8 stata smentita da The Catholic Traveler, blogger del Vaticano, che ha pubblicato un video girato nel momento del presunto blackout, che mostra il Vaticano illuminato."], "category": "Notizia Falsa", "publish_date": "2021-01-11", "tags": ["blackout", "citt\u00e0 del vaticano", "papa", "papa francesco", "qanon", "vaticano"], "links": ["https://archive.is/QJVP8", "http://www.photovat.com/PHOTOVAT/FRANCESCO/2021/01.GENNAIO/10012021_ANGELUS/content/index.html", "https://twitter.com/search?q=%23VaticanBlackout&src=typeahead_click", "https://twitter.com/anoncatnews/status/1348092123917156353?s=20", "https://thecatholictraveler.com/blackout-at-the-vatican/", "https://www.youtube.com/watch?v=FFEThJF7HF0&feature=emb_title"]}
{"url": "https://facta.news/notizia-falsa/2021/01/12/no-donald-trump-non-ha-invocato-linsurrection-act-contro-i-legislatori-democratici-e-repubblicani/", "title": "No, Donald Trump non ha invocato l\u2019Insurrection Act \u00abcontro i legislatori democratici e repubblicani\u00bb", "content": ["Il 12 gennaio 2021 su Facebook \u00e8 stata pubblicata un\u2019immagine che mostra un post in lingua inglese pubblicato dall\u2019account @TeamTrumpNews sul social network Parler.", "Nel post si sostiene che il presidente uscente degli Stati Uniti, Donald Trump, avrebbe invocato l\u2019Insurrection Act del 1807 \u00abper affrontare la ribellione traditrice condotta dai legislatori democratici e repubblicani\u00bb.", "Si legge che per via di questa azione, Trump rimarr\u00e0 \u00abpresidente a tempo indeterminato fino all\u2019arresto di tutti i nemici interni\u00bb.", "L\u2019 Insurrection Act del 1807 consente infatti al presidente degli Stati Uniti d\u2019America di schierare l\u2019esercito per sopprimere un\u2019insurrezioneinterna.", "Il riferimento del post \u00e8 alle possibili azioni che il Congresso statunitense potrebbe prendere nei confronti di Donald Trump dopo l\u2019assalto dello scorso 6 gennaio 2021 da parte di estremisti e sostenitori dell\u2019attuale presidente al Campidoglio.", "La notizia oggetto della nostra analisi \u00e8 falsa.", "Andiamo con ordine.", "Come hanno verificato i colleghi di Reuters , l\u2019account @TeamTrumpNews su Parler (la piattaforma sospesa lo scorso 10 gennaio) non sembra essere un account autentico del presidente degli Stati Uniti.", "Inoltre, la notizia secondo cui Trump avrebbe invocato l\u2019utilizzo dell\u2019Insurrection Act non trova riscontro in nessun testata nazionale e internazionale e in nessuna fonte ufficiale quale, ad esempio, i dipartimenti statali competenti, i legislatori, i militari o la stessa Casa Bianca.", "Si tratta quindi di una notizia frutto di fantasia .", "Lo scorso 7 gennaio Donald Trump ha invece dichiarato che garantir\u00e0 una serena transizione e che la nuova amministrazione guidata dal presidente eletto Joe Biden sar\u00e0 inaugurata il 20 gennaio 2021."], "category": "Notizia Falsa", "publish_date": "2021-01-12", "tags": ["donald trump", "elezioni presidenziali usa", "insurrection act"], "links": ["https://www.facebook.com/photo/?fbid=4172397989456191&set=basw.AbqEgKgge1uRg2i0mnbdCYxjFqbEu1xMJGMJfQpHX68s_Q8lzIjV6FsMjlPZRbprr8gf2bpDK8HUnO3YfHdUWX_ULcS7a9AoLvfZkzNsJ-nlkkoAo7J8vf_8QjAq3g0mKcfCfSaVq8MOJ4MeNl4I9g11Q-rJ0_HjCR-ApNWwZLlLFxt-YN_YO3YBawaui1_VFIs&opaqueCursor=AbrH9EO57_8yJQfHF6htA02wP-2STtJigLvCtQ7PY1tviFjNMuLAkS33qsSO7Ymy8SrkAXRmqrqp2-Z2P8inG7pL_hyOnFb3W1CI5Ln_tbeHoyAPe9HJ_nuwqaXMOchWQ-mr9mQJHPkVtNZUMTXrxhLlb7LFFH32M5jVEX9dfICbZwgCSLznB9vft5zE4SeOSxh6pUBY1XbqMiuVeZH35-3KtDYVCFgIz-1WDJM7vNhObs8LKaJqCIfJuQiBjQiYeMDjyNbbCZRI0HJAUzAUnfxNy3IMBWJ_4FHaJdW2SdjccQzeeMyxp5-YBnO6uwP-bwTT5Xpy9DW1UX95G4Q6CjGk8JpZcoTkWUgiwui3_VqI0EfUrzu59ItfAWADhM1_ScNB0wc_zTM_CnpUiSRl8DoIQ-vwuGSe302n_0Ut864DianbQoa0_DCMHMydbz5bCoSx7XzN9MYhofdHkv5NpIcel4NcDbOuGESjwSWmSUvjM1moRjyCVi9rarAfhiLpFjoJ8MnSHP2kalZ_pmwfH-P3P5H7N5bs-zKg16oqZG6_4_2Kxk3FKHcJz_MlEPQ6mdruidlpiIvQ-mGir29sQUf6gV47TMKMsb32JyprKZmwmQWcNlN5TRVLaQ6jGBvZbmuk1eNvEz8y0g02d-Jv5S7TwGjnmtZlfD8Wa9PRvEfj_Qo7NZeRQUrEfwqz93UNHTvyh2JjBhQZkna4j_ZHZjds", "https://web.archive.org/web/20210111002854/https://parler.com/post/2bd7e6641045474cac4bb8f9c74be81a", "https://govtrackus.s3.amazonaws.com/legislink/pdf/stat/2/STATUTE-2-Pg443a.pdf", "https://www.everycrsreport.com/files/20060814_RS22266_c6617a8c1fc8c51828f9ab4d4a42de8366358c24.pdf", "https://edition.cnn.com/2021/01/10/politics/james-clyburn-impeachment-senate-trial-biden-cnntv/index.html", "https://apnews.com/article/2f56a611445df15fb9640893bb9f7a93", "https://www.reuters.com/article/uk-fact-check-trump-has-not-invoked-insu/donald-trump-has-not-invoked-the-insurrection-act-to-hold-on-to-power-idUSKBN29G2H7", "https://www.reuters.com/video/watch/apple-amazon-suspend-parler-social-netwo-idRCV0097RK", "https://www.politifact.com/factchecks/2021/jan/11/blog-posting/theres-no-evidence-trump-has-invoked-insurrection-/", "https://www.businessinsider.com/video-trump-condemns-siege-promises-smooth-transition-of-power-2021-1?IR=T"]}
{"url": "https://facta.news/fuori-contesto/2021/01/12/non-e-stata-approvata-una-legge-per-somministrare-il-vaccino-ai-pazienti-delle-rsa-contro-la-volonta-del-diretto-interessato/", "title": "Non \u00e8 stata approvata una legge per somministrare il vaccino ai pazienti delle Rsa \u00abcontro la volont\u00e0 del diretto interessato\u00bb", "content": ["L\u201911 gennaio 2021 su Twitter \u00e8 stato pubblicato un post che riporta la notizia di una presunta legge approvata dal governo italiano per \u00abvaccinare le persone ricoverate in case di cura indipendentemente dall\u2019autorizzazione delle loro famiglie\u00bb.", "Il tweet compare sul profilo di Cesare Sacchetti \u2013 considerato da NewsGuard uno dei super-diffusori di disinformazione sulla Covid-19 in Europa \u2013 e contiene il link ad un articolo pubblicato l\u201911 gennaio dal sito web dell\u2019associaizone Corvelva (Coordinamento Regionale Veneto per la Libert\u00e0 delle Vaccinazioni) dal titolo \u201cDecreto legge 5 gennaio 2021: Tso autorizzato?\u201d.", "Nell\u2019articolo di Corvelva si fa riferimento ad una \u00abbrutta sorpresa per tutti coloro che credono nel diritto fondamentale alla libert\u00e0 di scelta terapeutica\u00bb contenuta nel \u00abDL n.1 del 5 gennaio 2021\u00bb pubblicato in Gazzetta Ufficiale.", "Secondo Corvelva, il provvedimento contemplerebbe \u00abla possibilit\u00e0 di imporre il vaccino\u00bb anche \u00abcontro la volont\u00e0\u00bb del paziente della Rsa e dei \u00absuoi rappresentanti\u00bb.", "Questo aspetto sarebbe secondo Corvelva contenuto in un passaggio (reale) del testo di legge che recita: \u00abNondimeno,\u00a0 in\u00a0 caso\u00a0 di\u00a0 rifiuto\u00a0 di\u00a0 queste\u00a0 ultime,\u00a0 il\u00a0 direttore sanitario,\u00a0 o\u00a0 il\u00a0 responsabile\u00a0 medico\u00a0 della \u00a0 struttura \u00a0 in \u00a0 cui l\u2019interessato \u00e8 ricoverato, ovvero il direttore sanitario della\u00a0 ASL o il suo delegato, pu\u00f2 richiedere, con ricorso al\u00a0 giudice\u00a0 tutelare ai sensi dell\u2019articolo 3, comma 5 della legge 22\u00a0 dicembre\u00a0 2017,\u00a0 n. 219, di essere autorizzato a effettuare comunque la vaccinazione\u00bb.", "Il contenuto oggetto della nostra analisi \u00e8 in realt\u00e0 una notizia presentata senza il contesto necessario alla sua comprensione e per questo fuorviante.", "Ecco perch\u00e9.", "Il provvedimento \u00e8 un decreto legge entrato in vigore lo scorso 6 gennaio.", "Il passaggio riportato nell\u2019articolo di Corvelva compare al comma 4 dell\u2019articolo 5 ma non introduce alcun nuovo principio: il decreto-legge si rif\u00e0 infatti ad una legge del 2017 nata per tutelare minori e persone incapaci di esprimere volont\u00e0 e stabilisce che \u00abnel caso in cui il rappresentante legale della persona interdetta o inabilitata oppure l\u2019amministratore di sostegno, in assenza delle disposizioni anticipate di\u00a0 trattamento (DAT, il testamento biologico, ndr ), rifiuti le cure proposte e il medico ritenga invece che queste siano appropriate e necessarie, la decisione \u00e8 rimessa al giudice tutelare\u00bb.", "In poche parole, sar\u00e0 sempre il paziente a decidere se sottoporsi o meno alla vaccinazione, attraverso un\u2019espressione diretta di volont\u00e0 o, se non pi\u00f9 capace, attraverso le disposizioni anticipate di trattamento (il testamento biologico).", "Qualora il paziente non fosse in grado di decidere e non avesse lasciato alcuna disposizione in merito, la decisione spetter\u00e0 a un suo rappresentante legale.", "Tuttavia, se quest\u2019ultimo si opporr\u00e0 alla scelta del medico di vaccinare il paziente, il responsabile della Rsa potr\u00e0 appellarsi a un giudice tutelare, che analizzer\u00e0 il caso nel merito.", "In ultima analisi, non \u00e8 vero che il vaccino potr\u00e0 essere somministrato \u00abcontro la volont\u00e0 del diretto interessato\u00bb, ma ci\u00f2 potrebbe avvenire contro la volont\u00e0 dei suoi rappresentanti legali, come stabilito da una legge del 2017."], "category": "Fuori Contesto", "publish_date": "2021-01-12", "tags": ["case di cura", "cesare sacchetti", "corvelva", "covid-19", "nuovo coronavirus sars-cov-2", "rsa", "vaccino covid"], "links": ["https://twitter.com/CesareSacchetti/status/1348995113565958149", "https://www.newsguardtech.com/it/twitter-superspreaders-europe/", "https://www.corvelva.it/approfondimenti/notizie/covid19/decreto-legge-5-gennaio-2021-tso-autorizzato.html", "https://www.gazzettaufficiale.it/eli/id/2021/01/05/21G00001/sg", "https://www.gazzettaufficiale.it/atto/serie_generale/caricaArticolo?art.versione=1&art.idGruppo=0&art.flagTipoArticolo=0&art.codiceRedazionale=18G00006&art.idArticolo=3&art.idSottoArticolo=1&art.idSottoArticolo1=10&art.dataPubblicazioneGazzetta=2018-01-16&art.progressivo=0", "http://www.salute.gov.it/portale/dat/dettaglioContenutiDat.jsp?lingua=italiano&id=4954&area=dat&menu=vuoto"]}
{"url": "https://facta.news/notizia-falsa/2021/01/13/nancy-pelosi-non-ha-scritto-una-lettera-al-sindaco-di-portland-invitando-a-dare-la-colpa-a-trump-per-gli-scontri-durante-le-manifestazioni-blm/", "title": "Nancy Pelosi non ha scritto una lettera al sindaco di Portland invitando a dare \u00abla colpa a Trump\u00bb per gli scontri durante le manifestazioni BLM", "content": ["Il 10 gennaio 2021 su Facebook \u00e8 stata pubblicata un\u2019immagine che mostrerebbe una lettera che Nancy Pelosi, la speaker della Camera dei Rappresentanti degli Stati Uniti d\u2019America, avrebbe inviato il 27 agosto 2020 a Ted Wheeler, sindaco di Portland (Stato dell\u2019Oregon) in seguito alle proteste insorte nella citt\u00e0 a sostegno del movimento antirazzista Black Lives Matter .", "Nella lettera si legge che il sindaco, secondo Pelosi, dovrebbe attenersi al \u00abcollaudato Manuale Operativo Democratico\u00bb che al punto 4 prevederebbe che \u00abquando non puoi mantenere l\u2019ordine DAI LA COLPA A TRUMP\u00bb.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abLa lettera di Nancy Pelosi a Ted Wheeler, sindaco di Portland, in Oregon (sede degli scontri pi\u00f9 violenti dei BLM) con la traduzione in italiano a lato \u201cquando non puoi mantenere l\u2019ordine dai la colpa a Trump!\u201d #vergogna #democraticiusa #imbarazzanti\u00bb.", "La notizia oggetto della nostra analisi \u00e8 falsa.", "La presunta lettera non trova riscontro all\u2019interno del sito web ufficiale di Nancy Pelosi, dove vengono raccolte tutte le sue dichiarazioni, lettere e discorsi ufficiali.", "Drew Hammill, vice capo del personale di Pelosi, l\u201911 gennaio 2021 ha dichiarato ai colleghi di Afp che la notizia \u00e8 falsa.", "Un portavoce di Wheeler ha poi confermato al sito di fact-checking statunitense PolitiFact che il sindaco non ha ricevuto \u00abalcuna corrispondenza dal presidente Pelosi durante le recenti manifestazioni\u00bb.", "Infine, Hany Farid , professore all\u2019Universit\u00e0 della California e specializzato in analisi forense digitale, studiando l\u2019immagine della falsa lettera che circola sui social ha riscontrato che si tratta di un documento alterato.", "Ha dichiarato che \u00abil logo e la firma hanno uno sfondo diverso rispetto al resto dell\u2019immagine.", "La mia ipotesi \u00e8 che questi due elementi siano stati estratti da un documento separato con una tinta leggermente pi\u00f9 gialla e incollati in un nuovo documento\u00bb."], "category": "Notizia Falsa", "publish_date": "2021-01-13", "tags": ["donald trump", "elezioni presidenziali usa", "nancy pelosi", "portland", "ted wheeler"], "links": ["https://www.facebook.com/photo?fbid=10222205307794078&set=basw.AbqEb2-8gHlcIE7JzHlSC5DKPRbdVr745NhTZgHmy7eq5ODQHz9oZmROAzTAO6IYuL-2YqUADEaMFmQindS6XCtUP_WHk45a0a9DoU_7UxJzS47KLDbBp9Qtm0wPVZP8pNzG43wvAMabEAkKRnRJuVK1FYoSSHrx6ZZrP0jdYSpg1MVM315gjwJ5-4IKd2uqstg&opaqueCursor=AbpQxsnMtu4u3ILc9izGbTGpWlf6AZK_OXUgP3dRy2eys6-lKTXaeOB01DPIOXz8Wn_atlmQ8XtCLLQxCDpfkxmie6qmZs6XaE-cGKFmo83FI6IKRdG-UDRbPfUcqtjm6UyLyu-L_GhxbnetgVXMW9omEfZ7_35O2IMsZOAVqKIHI8ru1hAtj_C57EEKDCptuiay69VxFaGIJO6BvIaZnjxAJff17TJM1l9ErlDp-WE-hIV63Rj6CjmDTZ09ls6jeQ88aptcStjyMUFCwtIK7iTnJkO7WaS5DI4RdRAH0O_J3SGB5j2TTLUg6DnknZVE-9zuYJmJGbitBfKPdWvoGasGyanVeNJvJbIqkDoaYLbZlBRoxiSkrqQrf5OcvXwSOIhm6ohx2h8OazieQGtrqPLBaR03VKIZX8h968Uj1u2kjsm4LI81o1MQWE1z977qfSZyrQCWcyYD3m6LEuY1rASsAL3Vt6rMXK63_JlkwYR0KtFbxP2bw47XlQDo8-s0GdAr5R3VYcdm7qh7-RTUUQPAbe4R3kQ2D1Zdqu9wK58xxVm-4b5qLvT6KD6LqYnq2YZbHxLKUyJa4qipXBGkelUyjJp55la3QGTTGNJDN9go613aHQDuxg98TXuKncEPdCGKDLJ9KPs7r8p_O7GDbItzVUYL3g_GAuSPSkL-gw52B8i_3HcrQxSF9Cl4VVdsTsE", "https://www.wired.it/attualita/politica/2020/08/14/portland-proteste-black-lives-matter/", "https://blacklivesmatter.com/", "https://www.speaker.gov/newsroom", "https://factcheck.afp.com/fake-nancy-pelosi-letter-circulates-online?fbclid=IwAR1Q3UDbWry6clvq6r2I0hGWRVOF9NBCLzMqyc5zVUeDOegQLhtOs-EZ3gs", "https://www.politifact.com/factchecks/2021/jan/11/viral-image/no-nancy-pelosi-didnt-send-letter-ted-wheeler/", "https://www.ischool.berkeley.edu/people/hany-farid", "https://www.factcheck.org/2021/01/fake-letter-attributed-to-pelosi-generates-anger-online/"]}
{"url": "https://facta.news/notizia-falsa/2021/01/13/questo-sostenitore-di-trump-non-e-deceduto-per-un-infarto-dovuto-ad-una-scarica-di-taser-ai-testicoli-durante-lassalto-al-campidoglio/", "title": "Questo sostenitore di Trump non \u00e8 deceduto per un \u00abinfarto dovuto ad una scarica di taser ai testicoli\u00bb durante l\u2019assalto al Campidoglio", "content": ["L\u20198 gennaio 2021 su Facebook \u00e8 stato pubblicato un post contenente la foto di un uomo con barba e capelli grigi che imbraccia due fucili.", "Attorno alla vita dell\u2019uomo vediamo anche due pistole, infilate sotto la cintura.", "Il post \u00e8 accompagnato da un commento che recita: \u00abIl Patriota Kevin Greeson \u00e9 morto durante l\u2019assalto al Campidoglio.", "La causa: un infarto dovuto ad una scarica teaser ai testicoli eseguita accidentalmente dallo stesso manifestante\u00bb.", "Si tratta di una notizia falsa.", "Un uomo chiamato Kevin Greeson \u00e8 realmente deceduto durante l\u2019assalto al Campidoglio, messo in atto il 6 gennaio 2021 dai sostenitori del presidente uscente Donald Trump.", "Come racconta Ap , il cinquantacinquenne dell\u2019Alabama Kevin Greeson era un fervente sostenitore di Trump e si era recato a Washington per mostrare il suo sostegno all\u2019attuale inquilino della Casa Bianca.", "La notizia della sua morte per una presunta scarica di taser accidentale si \u00e8 diffusa gi\u00e0 il 7 gennaio sui social network americani (e italiani ), accompagnata dal particolare secondo cui l\u2019uomo stesse cercando di rubare un dipinto del Campidoglio.", "La notizia \u00e8 stata smentita dai famigliari della vittima, che contattati dai colleghi americani di Snopes hanno dichiarato di aver assistito in diretta telefonica alla morte dell\u2019uomo, colpito da un infarto mentre era \u00abin una zona sicura\u00bb.", "Secondo la moglie di Greeson, il sostenitore di Trump non avrebbe partecipato all\u2019assalto e non sarebbe entrato nell\u2019edificio che ospita il Congresso, aggiungendo che \u00abla notizia di una scarica di taser ai testicoli mentre tentava di rubare un dipinto non potrebbe essere pi\u00f9 lontana dalla verit\u00e0\u00bb.", "La versione della donna \u00e8 stata confermata da alcune testimonianze giornalistiche e in particolare da questo articolo scritto per il New York Times da Adam Goldman, in cui un testimone afferma di aver visto Greeson \u00abaccasciarsi sul marciapiede mentre era al telefono\u00bb."], "category": "Notizia Falsa", "publish_date": "2021-01-13", "tags": ["campidoglio", "donald trump", "elezioni presidenziali usa", "kevin greeson", "taser"], "links": ["https://www.facebook.com/photo?fbid=3679129692167982&set=basw.Abp_VL3YDbqLUHdIZpj7T3_SSjwyyTOEogHQOdQy0dpgBALLsAZs8am5ANKS73dP06mF7hKxYoMdV5-AjMJy3oUS0Q2aPiMX1q7P7rL7FnZcj6MrdzgNE7XbFE8J6mttkxvR_2MVJIa3mqVJb-6uPBlB&opaqueCursor=Abq1j-NrZ4GASeP2sO9RCUaZRKBLcJVAhe2i_-g7RGTgpZ8DXUVyPzOwHq-i_VYRt3-E_gmpmJ2MqdatCv-llZX7WYo_WPODAE02vqzAL7xqWwGnEYvezVZ6LjskyBTP9QOCADzLbWxqtct4aJkW0Qxb7MQxrf40l2Eb-VmH6aZeeZ-tnN0BBk6YLMotd0JKFvz4mToVjbMSmQwTkhHO-j1f4HlRMM1dFPbS5PcvKEpI9bh7vM_E96aAy44kn8H85Xv93IdQOsot0RBx_CAwrv2B4loIWKMHZ7zjRO2f2isCLN--RAvNN8fmt5ROO8bLlW41WFOpqRpfIzcrLct_nvP0CjQZxG2yUOFT1umUZ-Piv_ke9j7AmhW6Br_7P6pryyf4AD5Hps1k2L0kbzKZ46xedrtcKrLgiHv5FaIlA5RCcdpJjAI-jr9GlWknZ5bQL7aBzdhJaHxlWIahHommy2yWWyPxEmcG6eewUNKWNru8Awtl_8NhsxEqyfruktGnZ95ZfRsTk_1y1XxOTF9E418k_d1TBwTIMKw6UnLZNe_vZjJ3NQTuDKO44f3HcqqYiEdSZsl_vRTmUBgszHXtThV9yDQgfOn65LeHYDkKIaO1qdkvIELQ5sntYuoPgKFRMr0", "https://apnews.com/article/alabama-arrests-violence-ab2cd813876bab778df07a991ba2379d", "https://apnews.com/article/alabama-arrests-violence-ab2cd813876bab778df07a991ba2379d", "https://twitter.com/karlhess/status/1347260373552881664?s=20", "https://twitter.com/alex_orlowski/status/1347603243724124168?s=20", "https://www.snopes.com/fact-check/capitol-riot-taser-death/?utm_source=agorapulse&utm_campaign=recycled", "https://www.nytimes.com/2021/01/07/us/politics/an-alabama-man-who-suffered-a-heart-attack-outside-the-capitol-is-among-the-dead.html"]}
{"url": "https://facta.news/notizia-vera/2021/01/13/lo-spray-nasale-israeliano-esiste-ma-non-sappiamo-quanto-funziona-contro-la-covid-19/", "title": "Lo spray nasale israeliano esiste, ma non sappiamo quanto funziona contro la Covid-19", "content": ["Il 10 gennaio 2021 la redazione di Facta ha ricevuto la segnalazione di un articolo , pubblicato l\u20198 gennaio 2021 dalla testata Agi-Agenzia Italia, intitolato \u201cLo spray israeliano anti Covid \u00e8 potenzialmente valido, dice Maga\u201d e sottotitolato \u00abIl direttore dell\u2019Istituto di genetica molecolare del Consiglio nazionale delle ricerche: \u201cIl Taffix potrebbe essere utilizzato come ulteriore presidio\u201d\u00bb.", "Notizie simili sono state riportate anche da altre testate italiane ( qui , qui ) e all\u2019estero ( qui , qui ) La notizia \u00e8 parzialmente vera, nel senso che il prodotto citato esiste e il professor Giovanni Maga , contattato da Facta , ha confermato le opinioni riportate nell\u2019articolo.", "\u00c8 bene per\u00f2 contestualizzare la vicenda, perch\u00e9 al momento le evidenze concrete per chiamarlo \u00abspray anti Covid\u00bb sono fragili.", "Il prodotto di cui si parla nell\u2019articolo \u00e8 uno spray nasale dal nome commerciale Taffix , prodotto dall\u2019azienda israeliana Nasus Pharma , con sede a Tel Aviv.", "Il principale principio attivo dello spray \u00e8 l\u2019 idrossipropilmetilcellulosa , detta anche ipromellosa, un derivato della cellulosa usato in ambito alimentare e farmaceutico, ad esempio nei prodotti alimentari per celiaci.", "Secondo l\u2019azienda, lo spray creerebbe una patina all\u2019interno del naso capace di bloccare per circa cinque ore l\u2019ingresso dei virus, tra cui il Sars-CoV-2 causa della Covid-19.", "L\u2019azienda stessa, e l\u2019articolo a noi segnalato, precisano che lo spray non va considerato un sostituto delle altre misure di sicurezza anti-Covid-19 come mascherine o distanziamento fisico.", "Come riporta il sito ufficiale dell\u2019azienda, ci sono due tipi di studi scientifici che Nasus Pharma porta a prova di queste affermazioni.", "I primi sono studi su cellule coltivate in laboratorio che mostrerebbero come una pellicola di ipromellosa sia effettivamente capace di neutralizzare il virus.", "Gli studi su cellule sono utili a livello preliminare, ma non possono dimostrare che il prodotto funzioni allo stesso modo nel corpo umano.", "Di tutti i medicinali che danno risultati promettenti in studi preliminari come questi, il 90 per cento non supera i test clinici.", "In aggiunta, c\u2019\u00e8 uno studio , pubblicato il 2 novembre 2020, sulla possibile efficacia dello spray nel prevenire l\u2019infezione da Covid-19.", "Lo studio, disponibile finora come preprint non sottoposto a revisione dei pari, non \u00e8 indipendente dall\u2019azienda: \u00e8 stato condotto da ricercatori dell\u2019Universit\u00e0 di Haifa, dell\u2019Hadassah Medical Center di Gerusalemme, dell\u2019Universit\u00e0 della Virginia (Usa), ma anche da due ricercatori dell\u2019azienda Nasus Pharma.", "Lo studio ha preso in esame 243 ebrei ultra-ortodossi della comunit\u00e0 di Bney Brak che hanno partecipato a due giorni di preghiera per il capodanno ebraico, permanendo a stretto contatto in sinagoga per sette ore al giorno.", "Di questi, 83 hanno usato lo spray durante le preghiere e nei 14 giorni successivi, mentre gli altri 160 no. Confrontando i due gruppi, i ricercatori hanno riscontrato solo due casi di Covid-19 tra i soggetti che hanno usato lo spray (entrambi, per\u00f2, a quanto viene riportato, in modo saltuario rispetto alle istruzioni di uso sistematico ricevute dai ricercatori) contro 10 nell\u2019altro gruppo.", "I ricercatori calcolano quindi una riduzione del 78 per cento nelle probabilit\u00e0 di infezione.", "Sebbene il dato possa apparire interessante, non si tratta di un test clinico significativo: il confronto \u00e8 fatto su numeri piccolissimi di casi di Covid-19 (due contro dieci) e non c\u2019\u00e8 nessuna analisi di altri fattori che potrebbero aver causato o prevenuto le infezioni nei due gruppi.", "Il 78 per cento di riduzione del rischio calcolato \u00e8 all\u2019interno di una forbice, secondo lo stesso studio, che va dall\u20191 al 95 per cento.", "Il che matematicamente significa che l\u2019uso dello spray potrebbe ridurre il rischio di pochi punti percentuali, o in modo quasi totale.", "Al momento non abbiamo quindi realmente idea di se e quanto lo spray diminuisca il rischio di infezione.", "In conclusione, come sostenuto dal professor Maga, lo spray \u00e8 \u00abpotenzialmente\u00bb valido, nel senso che nulla vieta possa prevenire l\u2019ingresso del virus nella cavit\u00e0 nasale, n\u00e9 ci sono prove contrarie.", "Le evidenze scientifiche a favore per\u00f2 non sono state ancora sottoposte a revisione dei pari, non sono indipendenti dall\u2019azienda produttrice e sono statisticamente molto deboli.", "Per questi motivi, presentarlo come \u00abspray anti Covid\u00bb rischia di essere fuorviante e dare un falso senso di certezza, soprattutto nella situazione di emergenza sanitaria in atto."], "category": "Notizia Vera", "publish_date": "2021-01-13", "tags": ["#verabot", "coronavirus", "coronavirus sars-cov-2", "covid-19", "efficacia", "farmaci covid-19", "israele", "naso", "peer review", "spray", "studi clinici"], "links": ["https://www.agi.it/scienza/news/2021-01-08/spray-israeliano-anti-covid-taffix-10951981/", "https://www.repubblica.it/esteri/2020/11/25/news/israele_arriva_lo_spray_nasale_contro_il_covid_e_la_notizia_finisce_anche_sui_siti_iraniani-275792741/", "https://www.ilsole24ore.com/art/covid-19-spray-nasale-riduce-rischi-contagio-ADSLdf3", "https://www.cambridge-news.co.uk/news/uk-world-news/taffix-coronavirus-nasal-spray-covid-19553801", "https://www.israelhayom.com/2020/10/14/israeli-nasal-spray-could-help-block-super-spreader-events/", "http://www.igm.cnr.it/pagine-personali/maga/", "https://archive.is/4XLIs", "https://archive.is/rs65J", "https://www.humanitas.it/enciclopedia/integratori-alimentari/idrossipropilmetilcellulosa/", "https://www.taffixprotect.it/science/", "https://www.dovepress.com/in-vitro-and-in-vivo-evaluation-of-the-efficacy-and-safety-of-powder-h-peer-reviewed-fulltext-article-MDER", "https://www.sciencedirect.com/science/article/abs/pii/S147148921930058X", "https://assets.researchsquare.com/files/rs-100328/v1/e8c53174-d698-4753-b5a0-ccbf729503fb.pdf", "https://www.researchsquare.com/article/rs-100328/v1"]}
{"url": "https://facta.news/notizia-falsa/2021/01/12/negli-usa-non-esiste-uninfermiera-di-nome-khalila-mitchell-rimasta-paralizzata-dopo-il-vaccino-anti-covid/", "title": "Negli Usa non esiste un\u2019infermiera di nome Khalila Mitchell rimasta paralizzata dopo il vaccino anti-Covid", "content": ["Il 27 dicembre 2020 su Facebook \u00e8 stata pubblicata un\u2019immagine che mostra una donna nera con una mascherina sul volto.", "La foto \u00e8 accompagnata da questo commento, scritto da chi ha pubblicato l\u2019immagine su Facebook: \u00abLei \u00e8 un infermiera del Tennessee (Nashville) che dopo 3 giorni dalla vaccinazione anticovid (pfizer) ha avuto la paralisi di bell.", "Lei si chiama Khalila Mitchell\u00bb.", "Il riferimento \u00e8 al vaccino contro il nuovo coronavirus prodotto dalla casa farmaceutica statunitense Pfizer insieme all\u2019azienda tedesca BioNTech .", "Si tratta di una notizia falsa.", "Andiamo con ordine.", "L\u2019immagine oggetto della nostra verifica proviene da un video pubblicato il 27 dicembre su Youtube che mostra una donna dichiarare di essere un\u2019infermiera che lavora a Nashville, Tennessee, negli Stati Uniti d\u2019America e di chiamarsi Khalilah Mitchell.", "La donna continua sostenendo che alcuni giorni dopo aver ricevuto il vaccino contro la Covid-19 avrebbe sofferto di una paralisi alla parte sinistra del suo volto e dichiara che si trattava della \u00abparalisi di Bell\u00bb.", "Non \u00e8 per\u00f2 chiara l\u2019origine del video, n\u00e9 dove sia stato girato, n\u00e9 chi sia la persona che parla.", "Shelley Walker , direttrice dell\u2019Ufficio per la comunicazione e le relazioni con i media presso il Dipartimento della salute del Tennessee, contattata dal sito di fact-checking statunitense PolitiFact ha dichiarato che nei loro registri non c\u2019\u00e8 alcuna traccia di un\u2019operatrice sanitaria con il nome di Khalilah Mitchell.", "I colleghi di Lead Storie , dopo aver controllato i database di tutti gli altri Stati degli Stati Uniti d\u2019America, hanno verificato che non esiste nessuna infermiera registrata con il nome di Khalilah Mitchell nell\u2019intero Paese.", "Infine, come abbiamo ricostruito in un precedente articolo , la paralisi di Bell \u00e8 una forma frequente di paralisi facciale che ogni anno colpisce circa 20-30 persone su 100.000, dovuta a un malfunzionamento del nervo facciale e le cui cause non sono sempre chiare ma \u00e8 di solito legata a infezioni virali o a disturbi immunitari.", "Alcuni soggetti non guariscono completamente, ma di norma si risolve del tutto in pochi mesi, anche senza trattamenti.", "In un documento riassuntivo sul vaccino Pfizer/BioNTech, pubblicato il 10 dicembre 2020 dalla Food and Drug Administration (Fda) statunitense (l\u2019agenzia che si occupa, tra le altre cose, dell\u2019approvazione di farmaci e vaccini per gli Stati Uniti d\u2019America) si trova scritto che, durante lo studio clinico di fase 3 in cui \u00e8 stata verificata l\u2019efficacia e sicurezza del vaccino Pfizer-BioNTech, ci sono stati quattro casi di paralisi di Bell tra i 22.000 vaccinati.", "Il documento fornisce per\u00f2 anche delle importanti informazioni sul contesto.", "Si legge che \u00abtra gli eventi avversi [\u2026] non gravi, c\u2019\u00e8 stato uno squilibrio di quattro casi di paralisi di Bell nel gruppo vaccinato, in confronto con nessun caso nel gruppo placebo\u00bb e che \u00abi quattro casi nel gruppo vaccinato non rappresentano una frequenza superiore a quella attesa nella popolazione generale\u00bb.", "In altre parole, bench\u00e9 effettivamente vi siano stati casi solo nel gruppo vaccinato, non \u00e8 di per s\u00e9 nulla di statisticamente anomalo: \u00e8 un\u2019eventualit\u00e0 che ci si potrebbe aspettare in qualsiasi gruppo di pazienti di quelle dimensioni.", "Pi\u00f9 avanti nel documento si legge che \u00abla frequenza osservata di casi riportati di paralisi di Bell nel gruppo vaccinato \u00e8 coerente con il tasso di sfondo atteso nella popolazione generale, e non c\u2019\u00e8 nessuna base chiara sulla quale concludere una relazione causa-effetto al momento\u00bb.", "L\u2019Fda ha dichiarato comunque che sorveglier\u00e0 i casi di paralisi di Bell durante la campagna di vaccinazione in Usa."], "category": "Notizia Falsa", "publish_date": "2021-01-12", "tags": ["#verabot", "covid-19", "efficacia", "eventi avversi", "khalilah mitchell", "nuovo coronavirus sars-cov-2", "tennessee", "vaccino covid"], "links": ["https://www.facebook.com/photo?fbid=1998558133619188&set=basw.AbqcZfzfsT0vnL56zCgbzXC_9plUq6ATeQDvXXUt1HVvPuM-UetbX7m74dxDM-Xo2v4qZc3K3vgGa79xOLGeRpGzwS8k649B21cK13gOBb9nTV7qR8x6eVRCinsEj36VRNTu1hRzz7EootAIqJLWTUDFC3mpQF0ZBrnp7HocBrdihw&opaqueCursor=AbpERFe2JzV2UK4FBxCQrzvWBvZE6EjbXTR3yWcrixlW6d4VxEbsLycihhHXJj895FlO3BtiMTk5-cuCqXB-UxdgZKMOEEvy4OnzkJ4CLVKPatz-scxOHHmCDoWILcFkXtZceaN9KmaTXQRuW50VNGmX1UFSYiigaTC9O9dnIl4lTsivlcwpFxwG9VYmIJBgKI3eWTCcDZjtv4R2Y6Z157su6RiTXGlcF6aIInSGpD378FWpakoyAilTktkNESxD9fAyjYPLY2YcgLHCFnv7XGyHTrnnYuL-wTMsW84V6_zLRqNjsKhZagZUO4UQKRM5q2NcBBvScJHTZlYKz56iSWEtuvEOB0Dy6XDXje3qWl0IrrgNADUk95yYxC2ZpiB8penaUT_8XHeBEZQ6NP3aJGPRI_RsMJE39JFFK3EiOi4YwFpE1k-wXBW4gSA92NTTD8vdKBb6INTE-OHOw_0sjl1wbZNujfJd_nu36E5bza4fJBbeCJQ-NEabVH1vku6knF2sM1EB_bSXCBS9RqEvlyE0WKVsqkB4dekvR8nX2c3eHgqtEbpkKE-nnYRnVC6dDUPuh4iOd9IUFTW8yFUjPhyRvAPkHVXHAbbKfYgyuS8aHFrOvKamraSPt1z1LJ85ldtV1PZxIs2MeTi2i7AjW331kEIqJ282PsjL9ZGxAZ0G1cLNAFX92cVQFrrS1qZxz_E", "https://www.ema.europa.eu/en/news/update-assessment-biontech-pfizer-bnt162b2-vaccine-marketing-authorisation-application", "https://www.pfizer.com/", "https://biontech.de/", "https://www.youtube.com/watch?v=JmHMz3e794M&ab_channel=MichaelMiralles", "https://www.linkedin.com/in/shelley-walker-a31b0923/", "https://www.politifact.com/factchecks/2020/dec/30/youtube-videos/nashville-nurse-did-not-develop-bells-palsy-after-/?fbclid=IwAR2RPVTWXevBLSawaJmPcgaOWz-20srBYnwbEZhnw3hzGW14cZAL6lLsQms", "https://leadstories.com/hoax-alert/2020/12/fact-check-tennessee-registered-nurse-did-not-claim-she-suffered-from-bells-palsy-after-covid-vaccination.html", "https://facta.news/fuori-contesto/2020/12/14/non-ci-sono-prove-che-la-paralisi-di-bell-che-non-e-molto-grave-ne-irreversibile-sia-dovuta-al-vaccino-pfizer/", "https://www.ospedaleniguarda.it/news/leggi/paralisi-di-bell-colpisce-il-nervo-facciale-cause-e-terapia", "https://www.medicalfacts.it/2020/06/07/paralisi-idiopatica-nervo-facciale-cinque-cose-da-sapere/", "https://www.msdmanuals.com/it-it/casa/disturbi-di-cervello,-midollo-spinale-e-nervi/disturbi-dei-nervi-cranici/paralisi-di-bell", "https://www.msdmanuals.com/it-it/casa/disturbi-di-cervello,-midollo-spinale-e-nervi/disturbi-dei-nervi-cranici/paralisi-di-bell", "https://www.fda.gov/media/144245/download#page=6", "https://www.fda.gov/home", "https://www.fda.gov/media/144245/download#page=38", "https://www.nbcboston.com/news/business/money-report/cdc-will-monitor-for-bells-palsy-among-pfizer-vaccine-recipients-but-sees-no-causal-relationship/2255493/"]}
{"url": "https://facta.news/notizia-falsa/2021/01/13/non-e-vero-che-nel-2020-ci-sono-stati-meno-decessi-rispetto-ai-5-anni-precedenti/", "title": "Non \u00e8 vero che nel 2020 ci sono stati meno decessi rispetto ai 5 anni precedenti", "content": ["Il 12 gennaio 2021 su Facebook \u00e8 stato pubblicato un post contenente una tabella con i presunti dati Istat (divisi per area geografica) relativi al numero totale dei decessi in Italia, nel 2020 e nei 5 anni precedenti.", "La tabella mostra che i \u00abmorti assoluti\u00bb nel 2020 sarebbero in tutto 590.351, in calo rispetto al 2019 (quando ce n\u2019erano stati 646 mila), ma anche rispetto ai quattro anni precedenti.", "L\u2019immagine contiene anche un testo dove si spiega che \u00abChiuso l\u2019anno, abbiamo finalmente i numeri totali sui decessi (dati Istat)\u00bb ed \u00e8 accompagnata da un commento che recita \u00abE IO SAREI UN \u2018volgare\u2019, \u2018negazionista\u2019, \u2018fascionazileghista\u2019.", "Ma poffarbacco\u2026 VEDETE VOI\u00bb.", "Si tratta di una notizia falsa.", "Innanzitutto, i dati riguardanti i decessi tra il 2015 e il 2019 non sono corretti*, come verificabile\u00a0all\u2019interno della banca dati dell\u2019Istat (popolazione e famiglia > mortalit\u00e0 > decessi > morti > seleziona periodo > seleziona il periodo > 2015-2019 > visualizza i dati).", "Un report pubblicato sempre il 30 dicembre dall\u2019 Istat aggiunge che \u00abil bilancio provvisorio del totale dei decessi del periodo gennaio-novembre 2020 ammonta a 664.623, 77.136 mila in pi\u00f9 della media 2015-2019\u00bb e che l\u2019eccesso di mortalit\u00e0 dovuto alla Covid-19 supera (sempre stando ai dati di novembre 2020) le 80 mila unit\u00e0.", "Al momento non disponiamo dunque dei \u00abnumeri totali\u00bb sui decessi del 2020, ma lo scorso 15 dicembre il presidente dell\u2019Istat Gian Carlo Blangiardo aveva dichiarato che \u00abuna valutazione molto ragionevole\u00bb farebbe pensare che il computo finale per il 2020 superer\u00e0 i \u00ab700mila decessi complessivi\u00bb. *Aggiornamento 29 marzo 2021: in una precedente versione dell\u2019articolo avevamo scritto che i dati riguardanti i decessi tra il 2015 e il 2019 presenti nella tabella oggetto della nostra verifica erano corretti.", "Ci scusiamo per l\u2019errore."], "category": "Notizia Falsa", "publish_date": "2021-01-13", "tags": ["#verabot", "coronavirus sars-cov-2", "covid-19", "decessi", "gian carlo blangiardo", "istat"], "links": ["https://www.facebook.com/photo.php?fbid=2818644365014295&set=a.2775394632672602&type=3&theater", "http://dati.istat.it/Index.aspx", "https://www.istat.it/it/files//2020/12/Rapp_Istat_Iss.pdf?fbclid=IwAR0dzHdGL1XLXbQpW8m2X4UMOEzV9dM3J8NHLGytD9Ow3-JiURDj8sYJFeo#page=19", "https://www.dire.it/15-12-2020/538411-covid-blangiardo-istat-nel-2020-oltre-700mila-morti-come-nel-1944/"]}
{"url": "https://facta.news/notizia-falsa/2021/01/14/non-e-vero-che-il-servizio-sanitario-irlandese-ha-ammesso-che-il-nuovo-coronavirus-non-esiste/", "title": "Non \u00e8 vero che il servizio sanitario irlandese ha ammesso che il nuovo coronavirus non esiste", "content": ["Il 12 gennaio 2021 su Facebook \u00e8 stato pubblicato un video che mostra una donna di nome Gemma O\u2019Doherty che da Dublino afferma (al minuto 1:34) che il servizio sanitario irlandese avrebbe risposto a una sua richiesta effettuata tramite il Freedom of Information Act (foia) dichiarando che \u00abil virus Covid-19 non esiste\u00bb.", "Nel video O\u2019Doherty spiega (al minuto 03:30) di aver chiesto al servizio sanitario irlandese le prove che certifichino l\u2019isolamento del virus Sars-CoV-2.", "L\u2019autorit\u00e0 sanitaria del Paese, stando a quanto riportato dalla donna, avrebbe risposto di non possedere nessun documento in relazione alla richiesta fatta.", "Nella parte conclusiva del video (al minuto 09:56), O\u2019Doherty sostiene che il vaccino contro il nuovo coronavirus sarebbe in grado di alterare il Dna delle persone.", "Si tratta di una serie informazioni false e potenzialmente pericolose vista l\u2019emergenza sanitaria oggi in corso.", "Andiamo con ordine.", "Il video, pubblicato originariamente su Facebook a novembre 2020, mostra l\u2019attivista irlandese Gemma O\u2019Doherty, conosciuta nel Paese poich\u00e9 lo scorso ottobre \u00e8 stata protagonista di una campagna contro le restrizioni decise dal governo per contrastare la diffusione del virus Sars-CoV-2.", "Nel 2019, Youtube aveva sospeso l\u2019account di O\u2019Doherty per incitamento all\u2019odio e nel luglio 2020 anche il suo account su Twitter \u00e8 stato sospeso definitivamente a causa della violazione delle norme volte a prevenire i comportamenti offensivi e gli atti d\u2019odio.", "Specificato questo aspetto, passiamo ora alle dichiarazioni rilasciate nel video oggetto della nostra verifica.", "Come hanno verificato i colleghi irlandesi di The journal.ie , il servizio sanitario irlandese ha effettivamente risposto a una richiesta effettuata tramite foia da parte di O\u2019Doherty.", "A essere fuorviante \u00e8 per\u00f2 l\u2019interpretazione che l\u2019attivista ha fornito nel video della risposta ricevuta dall\u2019autorit\u00e0 sanitaria.", "I fact-checker irlandesi hanno spiegato che l\u2019 Ireland\u2019s Health Services (in italiano, il servizio sanitario irlandese) riconosce l\u2019esistenza del nuovo coronavirus Sars-CoV-2.", "L\u2019autorit\u00e0 sanitaria ha dichiarato che la risposta fornita all\u2019attivista era una risposta standard che si d\u00e0 a una richiesta foia \u00abquando l\u2019ufficio competente ha effettuato una ricerca, ma non ha trovato alcun documento che corrisponda a quanto richiesto\u00bb.", "Questo \u00e8 accaduto perch\u00e9, continua The journal.ie , l\u2019Ireland\u2019s Health Services non aveva bisogno di dimostrare l\u2019esistenza di un virus che era gi\u00e0 stato scoperto.", "Non \u00e8 stato quindi creato nessun documento al riguardo.", "Come abbiamo poi documentato in un precedente articolo , il virus Sars-CoV-2 \u00e8 stato ripetutamente isolato: qui un articolo scientifico che descrive il primo isolamento del virus in Cina a inizio gennaio 2020; qui uno studio sul primo isolamento del virus negli Stati Uniti, in cui viene spiegato dettagliatamente il protocollo di isolamento; qui un articolo scientifico che descrive l\u2019isolamento del virus in Italia.", "Ricordiamo che poi il nuovo coronavirus viene regolarmente coltivato in colture cellulari a fini di ricerca medico-scientifica.", "Infine, anche l\u2019affermazione secondo cui il vaccino contro il nuovo coronavirus modificherebbe il Dna \u00e8 falsa, come abbiamo spiegato in questo approfondimento ."], "category": "Notizia Falsa", "publish_date": "2021-01-14", "tags": ["#verabot", "coronavirus sars-cov-2", "covid-19", "vaccino covid"], "links": ["https://www.facebook.com/100000384559708/posts/3867868279902619/", "https://www.foia.gov.it/foia/", "https://www.facebook.com/bravo.six.16718/videos/vb.100050965218357/187213956320777/?type=2&theater", "https://www.irishtimes.com/news/crime-and-law/courts/high-court/date-set-for-o-doherty-and-waters-appeal-over-refused-covid-19-law-challenge-1.4376623", "https://www.irishtimes.com/news/ireland/irish-news/youtube-terminates-gemma-o-doherty-s-account-over-breach-of-hate-speech-policy-1.3958500", "https://www.thejournal.ie/gemma-odoherty-twitter-5165384-Jul2020/", "https://www.thejournal.ie/freedom-of-information-request-covid-19-hse-does-not-exist-5312279-Dec2020/", "https://www.hse.ie/eng/", "https://facta.news/notizia-falsa/2021/01/07/il-video-del-dottor-mariano-amici-contiene-numerose-affermazioni-false/", "https://www.ncbi.nlm.nih.gov/pmc/articles/PMC7092803/", "https://wwwnc.cdc.gov/eid/article/26/6/20-0516_article", "https://jvi.asm.org/content/94/11/e00543-20", "https://www.cdc.gov/coronavirus/2019-ncov/lab/grows-virus-cell-culture.html", "https://facta.news/notizia-falsa/2020/12/18/no-il-vaccino-a-mrna-contro-la-covid-19-non-modifica-il-dna/"]}
{"url": "https://facta.news/notizia-falsa/2021/01/14/la-catena-whatsapp-che-invita-a-non-mandare-piu-sms-di-buonanotte-e-buongiorno-con-foto-e-una-bufala/", "title": "La catena WhatsApp che invita a non mandare pi\u00f9 sms di \u00abbuonanotte e buongiorno con foto\u00bb \u00e8 una bufala", "content": ["Il 14 gennaio 2021 la redazione di Facta ha ricevuto la richiesta di verificare questo messaggio che circola su Whatsapp: \u00abCiao\u2026Se non lo sai gi\u00e0\u2026ti avviso che da domani niente buonanotte e buongiorno con foto.", "Ti passo l\u2019avviso.", "Per favore avvisa tutti i contatti della tua lista di non aprire e inviare le foto di buongiorno e buonanotte ce ne sono alcune che sono virus che formattano il tuo cellulare.", "Attenti \u00e8 molto pericoloso.", "L\u2019hanno annunciato oggi alla Rai TV, a Mediaset premium, a La 7, a Sky tg 24 e altre emittenti televisive e radio.", "Diffondi pi\u00f9 che puoi SOLO PAROLE SCRITTE\u00bb.", "Questa informazione non trova riscontro in nessuna testata nazionale e locale e in nessun comunicato ufficiale del servizio di messaggistica n\u00e9 della polizia postale .", "Si tratta di una notizia frutto di fantasia.", "Il messaggio privo di fondamento \u00e8 stato condiviso pi\u00f9 volte negli ultimi anni: nel 2017 , nel 2018 , nel 2019 e nel 2020 .", "La notizia era stata anche smentita dalla Polizia Postale nel 2019, come si pu\u00f2 verificare qui ."], "category": "Notizia Falsa", "publish_date": "2021-01-14", "tags": ["catena whatsapp", "virus informatico", "whatsapp"], "links": ["https://www.commissariatodips.it/notizie/index.html", "http://www.bufalevirali.net/non-aprire-le-foto-del-buon-giorno-della-buona-notte-la-bufala-diffusa-sui-social/", "https://www.bufale.net/bufala-da-domani-niente-immagini-buongiorno-e-buonanotte-allarme-virus-su-whatsapp/", "https://www.butac.it/buongiorno-buonasera-il-virus/", "https://www.bufaleedintorni.it/2020/03/27/bufala-buongiorno-e-buonanotte-senza-immagini/", "https://www.facebook.com/commissariatodips/posts/1201796829981996"]}
{"url": "https://facta.news/notizia-falsa/2021/01/19/no-il-vaccino-a-mrna-non-produce-agenti-patogeni/", "title": "No, il vaccino a mRna non produce \u00abagenti patogeni\u00bb", "content": ["Il 18 gennaio 2021 la redazione di Facta ha ricevuto via Whatsapp la segnalazione di un articolo , pubblicato il 13 gennaio 2021 da sito Database Italia , intitolato \u201cAssicuriamoci di essere chiari: Questo non \u00e8 un vaccino.", "Sacha Stone, Rocco Galati, Robert F. Kennedy Jr., Dr. Judy Mikovits E Dr. David Martin\u201d.", "Nonostante la lista di nomi del titolo, nell\u2019articolo le dichiarazioni sono attribuite solo a \u00abDr. David Martin\u00bb e datate al 5 gennaio 2021.", "David Martin \u00e8 un nome che, come riporta l\u2019agenzia Reuters , era gi\u00e0 legato ad altri contenuti falsi sulla pandemia e che compare nel documentario negazionista Plandemic .", "A dispetto dell\u2019ingannevole prefisso \u00abDr.\u00bb, i nostri colleghi americani di FactCheck hanno verificato che David Martin non \u00e8 un medico, bens\u00ec un analista finanziario e imprenditore, il cui canale YouTube diffonde spesso teorie cospiratorie.", "Secondo quanto attribuito a Martin nell\u2019articolo, l\u2019mRna contenuto nei vaccini Pfizer e Moderna \u00abnon \u00e8 un vaccino\u00bb bens\u00ec \u00abun dispositivo medico progettato per stimolare la cellula umana a diventare un creatore di patogeni\u00bb.", "Si tratta di una notizia falsa.", "I vaccini a mRna, come abbiamo raccontato , si limitano a indurre le cellule a produrre una piccolissima quantit\u00e0 di una singola proteina del virus, la cosiddetta proteina spike.", "Questa istruisce il sistema immunitario a riconoscere la stessa proteina sulla superficie del virus e a neutralizzarlo.", "La proteina da sola per\u00f2 \u00e8 inerte, perch\u00e9 il suo unico scopo \u00e8 promuovere l\u2019ingresso del resto del virus nella cellula che infetta.", "I coronavirus sono composti da altre cinque proteine e da un genoma di Rna relativamente grande, e senza questi componenti non ha senso parlare di \u00abagente patogeno\u00bb.", "Precisiamo poi che un\u2019altra notizia contenuta nell\u2019articolo \u00e8 falsa.", "Secondo l\u2019articolo gli asintomatici sarebbero l\u201980 per cento degli infetti: come abbiamo discusso , sono in realt\u00e0 molti meno (circa il 20 per cento)."], "category": "Notizia Falsa", "publish_date": "2021-01-19", "tags": ["#verabot", "coronavirus sars-cov-2", "covid-19", "spike", "vaccino covid", "vaccino moderna", "vaccino mrna", "vaccino pfizer"], "links": ["https://archive.is/DiCRW", "https://www.reuters.com/article/uk-factcheck-masks/fact-check-research-papers-have-put-forward-evidence-for-airborne-transmission-of-sars-cov-2-idUSKBN29H2UO", "https://www.lastampa.it/esteri/2020/05/21/news/la-storia-dell-incredibile-documentario-che-disinforma-sul-covid-19-ma-piace-agli-elettori-di-trump-1.38870554", "https://www.factcheck.org/2020/08/new-plandemic-video-peddles-misinformation-conspiracies/", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://www.unisr.it/en/news/2020/3/viaggio-al-centro-del-virus-come-e-fatto-sars-cov-2", "https://facta.news/storie/2020/10/21/asintomatici-che-cosa-sappiamo-e-che-cosa-deve-ancora-dirci-la-scienza/?fbclid=IwAR1OsCtZZdEUjb8arl1ohq_WZZq7wOdhVwNC_W2HhmZov2YjlIdKapdlN_M"]}
{"url": "https://facta.news/notizia-falsa/2021/01/19/non-e-vero-che-polonia-svezia-e-norvegia-hanno-intentato-una-causa-contro-loms-per-aver-avvelenato-leuropa/", "title": "Non \u00e8 vero che Polonia, Svezia e Norvegia hanno intentato una causa contro l\u2019Oms per aver avvelenato l\u2019Europa", "content": ["Il 2 gennaio 2021 su Facebook sono state pubblicate quattro foto : la prima mostra un aereo in volo da cui fuoriesce una scia bianca e le altre tre mostrano delle cisterne riposte all\u2019interno della pancia di alcuni aerei.", "Le immagini sono accompagnate da un commento, scritto da chi ha pubblicato il post su Facebook, in cui si sostiene che Polonia, Svezia e Norvegia avrebbero intentato una causa contro l\u2019Organizzazione mondiale della sanit\u00e0 (Oms) per aver infettato con una sostanza chimica l\u2019Europa.", "Stando sempre al post, questa notizia sarebbe stata data dall\u2019agenzia stampa britannica Reuters .", "In realt\u00e0 la notizia non trova riscontro in nessuna testata nazionale e internazionale e in nessun comunicato dei Paesi citati nel post oggetto di verifica.", "Si tratta quindi di una notizia frutto di fantasia.", "La Reuters ha inoltre smentito di aver pubblicato una simile informazione.", "Per quanto riguarda gli scatti utilizzati per veicolare sui social network la falsa notizia, si tratta di immagini che non hanno alcun legame con possibili cause legali mosse contro l\u2019Oms o con le malattie ricollegabili a sostanze chimiche.", "La prima foto mostra un Boeing 747-273C della compagnia aerea Evergreen International Airlines e immortala il velivolo insieme alla sua scia di condensazione .", "La foto \u00e8 stata scattata il 19 maggio 2006 presso l\u2019aeroporto Sacramento McClellan Air Force Base, in California (Stati Uniti d\u2019America), come si pu\u00f2 verificare qui .", "Quel modello di aereo \u00e8 stato successivamente ritirato dall\u2019uso nel 2012 e la compagnia Evergreen International Airlines \u00e8 fallita nel 2013 .", "Passiamo ora alle tre cisterne posizionate all\u2019interno degli aerei.", "La prima fotografia mostra delle grandi cisterne verdi; questa foto \u00e8 stata scattata nel 2009 e mostra un Douglas DC-3 (velivolo utilizzato per il trasporto aereo) modificato in un aereo che spruzza solventi chimici per disperdere le chiazze di petrolio in mare, in caso di fuoriuscite da una nave cisterna.", "Le informazioni riportate sono verificabili qui .", "Il secondo scatto mostra delle cisterne color azzurro con dei tappi rossi.", "In questo caso, la foto \u00e8 stata scattata nel 2009 presso l\u2019aeroporto Wittman Regional in Wisconsin (Stati Uniti d\u2019America) e mostra l\u2019interno di un aereo che contiene serbatoi di zavorra utilizzati per simulare il peso dei passeggeri, come si pu\u00f2 verificare qui .", "Infine, il restante scatto mostra un uomo all\u2019interno di un aereo in cui sono presenti altre cisterne.", "La foto \u00e8 stata scattata nel 2009 e mostra il collaudatore Harry Nelson all\u2019interno dell\u2019aereo di prova MSN1, un Airbus A380 Superjumbo jet, all\u2019aeroporto di Filton (Bristol, Regno Unito), come si pu\u00f2 verificare qui .", "Anche in questo caso le cisterne all\u2019interno dell\u2019aereo erano state utilizzate come zavorra per simulare il peso."], "category": "Notizia Falsa", "publish_date": "2021-01-19", "tags": ["norvegia", "oms", "organizzazione mondiale della sanit\u00e0", "polonia", "svezia"], "links": ["https://www.facebook.com/moreno.nenci/posts/10222294665054178", "https://www.reuters.com/article/uk-factcheck-fake-who-lawsuit/fact-check-poland-sweden-and-norway-did-not-file-a-lawsuit-against-the-who-for-infecting-europe-with-chemtrails-idUSKBN29K29V", "https://www.corriere.it/tecnologia/domande-google/notizie/perche-aerei-lasciano-scia-l-avete-chiesto-google-vi-rispondiamo-noi-718c5a82-8efe-11e6-85bd-f14ac05199eb.shtml", "https://www.jetphotos.com/photo/5732507", "https://www.planespotters.net/airframe/boeing-747-200-n470ev-evergreen-international-airlines/ekdpxl", "https://www.bloomberg.com/news/articles/2014-01-01/evergreen-air-files-bankruptcy-after-push-for-payment", "http://www.aeronautica.difesa.it/storia/museostorico/Pagine/DOUGLASDC3.aspx", "https://response.restoration.noaa.gov/about/media/what-have-we-learned-about-using-dispersants-during-next-big-oil-spill.html", "https://web.archive.org/web/20191022170111/http://midlandskies.blogspot.com/2011/07/before-it-was-airbase-blast-from-past.html", "https://www.flickr.com/photos/28042007@N07/4355019379/", "https://www.gettyimages.it/detail/fotografie-di-cronaca/test-pilot-harry-nelson-walks-along-the-interior-fotografie-di-cronaca/805299954?adppopup=true&uiloc=thumbnail_more_search_results_adp", "https://www.wired.com/2010/02/peek-inside-boeing-747-8/"]}
{"url": "https://facta.news/notizia-falsa/2021/01/19/gli-articoli-contro-giuseppe-conte-citati-in-questa-rassegna-stampa-internazionale-non-esistono/", "title": "Gli articoli contro Giuseppe Conte citati in questa \u00abrassegna stampa internazionale\u00bb non esistono", "content": ["Il 19 gennaio 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un messaggio circolato sull\u2019app di messaggistica istantanea e pubblicato il 17 gennaio su Facebook.", "Il messaggio in questione \u00e8 intitolato \u00abRASSEGNA STAMPA ESTERA di Massimo Oldani\u00bb e chiede ampia condivisione perch\u00e9 \u00aball\u2019estero scrivono esattamente il contrario di quello che riportano i giornali in italia\u00bb.", "Di seguito vengono riportati gli estratti di alcuni presunti articoli pubblicati sulla stampa internazionale, decisamente poco clementi nei confronti dell\u2019operato politico del Presidente del Consiglio italiano Giuseppe Conte.", "\u00abConte rifiuta di assumersi la responsabilit\u00e0 della crisi derivante dal suo immobilismo e fa fare il lavoro sporco da Casalino\u00bb scriverebbe ad esempio il quotidiano francese Le Figaro , mentre il New York Times avrebbe commentato \u00abConte aveva il potere di costruire ma non ha resistito alla tentazione prospettata dal suo consigliere Casalino di distruggere e di asfaltare il suo nemico politico\u00bb.", "Di tenore simile sono anche gli altri presunti articoli, attribuiti al Der Spiegel (Germania), Financial Times , Guardian e Reuters (Regno Unito) ed El Pa\u00ecs (Spagna).", "Si tratta di una notizia falsa, dal momento che non esiste nessuno degli articoli riportati nel post. Innanzitutto, Massimo Oldani \u00e8 uno speaker di Radio Capital , dove conduce una trasmissione quotidiana dedicata a musica soul ed r&b dal titolo Vibe .", "La trasmissione non si occupa di rassegna stampa estera e sui profili social di Oldani ( qui e qui ) non c\u2019\u00e8 traccia del messaggio.", "Com\u2019\u00e8 possibile verificare a questo link , dall\u2019inizio della crisi di governo ( 13 gennaio ) a oggi Le Figaro ha pubblicato solo due articoli contenenti la parola \u00abGiuseppe Conte\u00bb, questo e questo .", "In nessuno dei due articoli compare la frase riportata nel post. Stessa cosa vale per il New York Times .", "In questo caso possiamo utilizzare la funzione di Google per cercare le parole chiave all\u2019interno del sito: scopriamo cos\u00ec che l\u2019ultima apparizione del portavoce del presidente del Consiglio Rocco Casalino sul New York Times risale al 28 settembre 2018, in un articolo a firma Jason Horowitz.", "Il Der Spiegel ha pubblicato tre articoli sulla crisi di governo ( qui , qui e qui ), il Financial Times cinque ( qui , qui , qui , qui e qui ), il Guardian due ( qui e qui ), mentre sono numerosi gli articoli di agenzia pubblicati da Reuters .", "Il quotidiano spagnolo El Pa\u00ecs ha pubblicato sei articoli sul tema.", "Alla data del 19 gennaio, nessuno di questi articoli contiene le frasi riportate nel post oggetto della nostra verifica.", "Il post con la finta rassegna stampa internazionale \u00e8 stato pubblicato originariamente su Facebook il 15 gennaio 2021 dall\u2019utente Manu Manuel, che nei commenti al post ha specificato il carattere ironico dell\u2019iniziativa, pensata per mostrare che \u00abchiunque pu\u00f2 scrivere cosa vuole\u00bb."], "category": "Notizia Falsa", "publish_date": "2021-01-19", "tags": ["der spiegel", "el pais", "financial times", "giuseppe conte", "guardian", "le figaro", "massimo oldani", "new york times", "radio capital", "rassegna stampa"], "links": ["https://www.facebook.com/permalink.php?id=100270981338973&story_fbid=440422283990506", "https://www.capital.it/conduttori/massimo-oldani/", "https://www.capital.it/programmi/vibe/", "https://www.instagram.com/massimo_oldani/?hl=it", "https://twitter.com/massimo_oldani", "https://plus.lefigaro.fr/tag/giuseppe-conte", "https://www.corriere.it/politica/21_gennaio_13/conferenza-stampa-renzi-governo-conte-diretta-29c17704-55bb-11eb-a877-0f4e7aa8047a.shtml", "https://www.lefigaro.fr/international/italie-vote-crucial-au-senat-pour-l-avenir-du-gouvernement-conte-20210119", "https://www.lefigaro.fr/flash-actu/italie-le-gouvernement-en-crise-apres-la-demission-de-deux-ministres-20210113", "https://www.google.com/search?sxsrf=ALeKk007qlNCNIh_1CMmLn2Vlo7_9knxhw%3A1611066811520&ei=u-0GYJP-HobaUtGNrgg&q=casalino+site%3Anytimes.com&oq=casalino+site%3Anytimes.com&gs_lcp=CgZwc3ktYWIQAzoECAAQRzoECCMQJzoECAAQQzoKCC4QsQMQgwEQQzoICAAQsQMQgwE6CggAELEDEIMBEEM6BggjECcQEzoFCAAQsQM6BAguEEM6CAguELEDEIMBOggIABDHARCvAToCCAA6DQguELEDEIMBEEMQkwI6BQguELEDOg0IABCxAxCDARAUEIcCOg0IABDHARCvARAUEIcCOgIILjoLCC4QsQMQgwEQkwI6BwgAEBQQhwI6BggAEBYQHjoFCCEQoAE6BQgAEM0CUNSYCVi_jQpgyJEKaAJwA3gAgAHEAYgBmhaSAQUxMC4xN5gBAKABAaoBB2d3cy13aXrIAQjAAQE&sclient=psy-ab&ved=0ahUKEwjTx4nIm6juAhUGrRQKHdGGCwEQ4dUDCA0&uact=5", "https://www.nytimes.com/2018/09/28/world/europe/italy-journalist-rai.html", "https://www.spiegel.de/politik/ausland/italien-giuseppe-conte-gewinnt-vertrauensabstimmung-in-unterhaus-a-401d4e0a-10d0-4dcb-8de8-8fc90cff5c29", "https://www.spiegel.de/politik/ausland/italien-in-der-regierungskrise-wie-premier-giuseppe-conte-die-macht-entglitt-a-3c7e1f70-9878-438b-a77b-12308f55943d", "https://www.spiegel.de/politik/ausland/italiens-regierungskoalition-geplatzt-a-ff80fe12-cfab-425d-9561-9a6962b91415", "https://www.ft.com/content/114cc37e-7c63-4cb7-ab59-6a74b885c24e", "https://www.ft.com/content/0eac9fab-06ba-4e0b-82f7-f1b722aef197", "https://www.ft.com/content/4cf07e94-d7ad-408c-bf08-1093318c8b48", "https://www.ft.com/content/259419c7-d566-4593-901c-3ec174468de1", "https://www.ft.com/content/681e19c5-9a69-484d-accb-ac2113b31e09", "https://www.theguardian.com/world/2021/jan/13/italy-facing-fresh-elections-after-ex-pm-withdraws-party-from-coalition", "https://www.theguardian.com/world/2021/jan/18/conte-battles-for-his-coalitions-survival-over-covid-recovery-plan", "https://www.reuters.com/search/news?blob=giuseppe+conte", "https://elpais.com/noticias/giuseppe-conte/", "https://www.facebook.com/manu.manuel.31337/posts/2882348662023754"]}
{"url": "https://facta.news/notizia-falsa/2021/01/20/no-la-cnn-turk-non-ha-pubblicato-la-notizia-secondo-cui-biden-avrebbe-riconosciuto-la-vittoria-a-trump/", "title": "No, la Cnn T\u00fcrk non ha pubblicato la notizia secondo cui Biden avrebbe riconosciuto la vittoria a Trump", "content": ["Il 20 gennaio 2021 su Facebook \u00e8 stata pubblicata un\u2019immagine in cui viene riportata una \u00abbreaking news\u00bb che sarebbe stata pubblicata dalla Cnn T\u00fcrk secondo cui il presidente eletto Joe Biden avrebbe riconosciuto la sconfitta alle elezioni presidenziali di novembre 2020 contro il presidente uscente Donald Trump.", "L\u2019immagine \u00e8 accompagnata da questo testo: \u00abL\u2019insider della Top Biden Campaign conferma che ci sono state frodi diffuse e che le elezioni sono state rubate.", "Biden ha informato ieri e ha inviato via e-mail le intenzioni del suo staff di dimettersi e concedere a Trump.", "Discorso di concessione gi\u00e0 scritto.", "Si dimetter\u00e0 a mezzogiorno EST.", "Trump ha sempre avuto ragione\u00bb.", "Secondo quanto si legge nel post oggetto della nostra verifica, questa notizia \u00e8 stata condivisa all\u2019interno di un gruppo di un\u2019applicazione di messaggistica utilizzata dai sostenitori della teoria del complotto priva di fondamento conosciuta con il nome di QAnon.", "In base a questa teoria esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro Donald Trump.", "Facta ha approfondito il tema qui e in questo podcast .", "La notizia oggetto della nostra analisi non trova riscontro in nessuna testata nazionale e internazionale e in nessun comunicato ufficiale delle autorit\u00e0 preposte.", "La Cnn T\u00fcrk \u2013 emittente televisiva all news lanciata nel 1999 di propriet\u00e0 statunitense e turca \u2013 non ha mai pubblicato una simile informazione, come si pu\u00f2 verificare qui .", "La Cnn T\u00fcrk il 19 gennaio ha invece parlato degli auguri fatti dal presidente uscente Donald Trump, nel suo discorso di addio alla Casa Bianca, alla nuova amministrazione di Joe Biden.", "Infine, precisiamo che le accuse di brogli alle elezioni statunitensi dello scorso 3 novembre non hanno trovato reale fondamento, come ha confermato \u2013 tra gli altri \u2013 anche il procuratore generale degli Stati Uniti d\u2019America William Barr."], "category": "Notizia Falsa", "publish_date": "2021-01-20", "tags": ["cnn turk", "donald trump", "elezioni presidenziali usa", "joe biden", "nuovo coronavirus sars-cov-2", "qanon", "sars-cov-2"], "links": ["https://www.facebook.com/paride.tierno.7/posts/1998238523651367", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://pagellapolitica.it/blog/show/872/podcast-tutto-quello-che-dovreste-sapere-dellassurdo-complotto-di-qanon", "https://www.cnnturk.com/", "https://www.cnnturk.com/arama?q=Biden", "https://www.cnnturk.com/dunya/abd-baskani-donald-trumptan-veda-mesaji", "https://www.bbc.com/news/world-us-canada-55153366"]}
{"url": "https://facta.news/notizia-falsa/2021/01/20/non-e-vero-che-linaugurazione-dellamministrazione-biden-e-stata-annullata/", "title": "Non \u00e8 vero che l\u2019inaugurazione dell\u2019amministrazione Biden \u00e8 stata annullata", "content": ["Il 16 gennaio 2021 su Facebook \u00e8 stata pubblicata un\u2019immagine che mostra un articolo in lingue inglese in cui si legge che l\u2019inaugurazione della nuova amministrazione di Joe Biden prevista per il 20 gennaio 2021 sarebbe stata annullata e che il presidente uscente Donald Trump rimarrebbe in carica.", "Stando a quanto riportato, le emittenti televisive ABC , NBC , CBS , Fox , CNN , MSNBC \u2013 definite \u00abmedia di propaganda del Partito comunista cinese\u00bb \u2013 avrebbero perso le loro licenze, necessaria per la messa in onda delle trasmissioni.", "Infine, si legge che Trump avrebbe invocato l\u2019 Insurrection act del 1807 \u2013 legge che consente al presidente degli Stati Uniti d\u2019America di schierare l\u2019esercito per reprimere un\u2019insurrezione interna \u2013 \u00abper affrontare la ribellione traditrice condotta dai legislatori democratici e repubblicani\u00bb.", "Le informazioni riportate nell\u2019immagine oggetto di verifica sono false, non trovano riscontro in nessuna testata nazionale e internazionale e in nessun comunicato ufficiale delle autorit\u00e0 preposte.", "Si tratta quindi di notizie frutto di fantasia.", "Procedendo con ordine, non \u00e8 vero che la cerimonia di inaugurazione dell\u2019amministrazione di Joe Biden \u00e8 stata annullata.", "Le cerimonie per l\u2019inaugurazione della nuova amministrazione statunitense guidata da Joe Biden inizieranno alle 17:30 (ore italiana) del 20 gennaio, come si pu\u00f2 leggere qui .", "Le emittenti televisive elencate non hanno vista sospesa la propria licenza di trasmissione e non sono dei \u00abmedia di propaganda\u00bb cinesi.", "Precisiamo inoltre che, come avevamo gi\u00e0 verificato , Donald Trump non ha invocato l\u2019utilizzo dell\u2019Insurrection Act dopo l\u2019assalto al Campidoglio dello scorso 6 gennaio 2021 da parte di estremisti e sostenitori di Trump.", "Come ha ricostruito il sito di fact checking statunitense PolitiFact , l\u2019articolo contente queste notizie false \u00e8 stato pubblicato originariamente il 14 gennaio 2021 da Before It\u2019s News , un sito definito da NewsGuard come propalatore di disinformazione e teorie del complotto."], "category": "Notizia Falsa", "publish_date": "2021-01-20", "tags": ["donald trump", "elezioni presidenziali usa", "joe biden"], "links": ["https://www.facebook.com/photo?fbid=3795301430508682&set=a.749321211773401", "https://govtrackus.s3.amazonaws.com/legislink/pdf/stat/2/STATUTE-2-Pg443a.pdf", "https://www.everycrsreport.com/files/20060814_RS22266_c6617a8c1fc8c51828f9ab4d4a42de8366358c24.pdf", "https://www.rainews.it/dl/rainews/articoli/Inauguration-day-2021-live-streaming-diretta-giuramento-Joe-Biden-presidente-USA-290a9acc-3d3b-471c-8e93-c3e7a8f33be6.html", "https://facta.news/notizia-falsa/2021/01/12/no-donald-trump-non-ha-invocato-linsurrection-act-contro-i-legislatori-democratici-e-repubblicani/", "https://apnews.com/article/2f56a611445df15fb9640893bb9f7a93", "https://www.politifact.com/factchecks/2021/jan/16/facebook-posts/claim-inauguration-canceled-trump-remain-president/", "https://archive.is/EUXup", "https://www.newsguardtech.com/wp-content/uploads/2020/02/BeforeItsNews.com-label.pdf"]}
{"url": "https://facta.news/notizia-falsa/2021/01/20/questo-generale-dei-marine-non-si-e-rifiutato-di-inviare-rinforzi-a-washington-per-linauguration-day/", "title": "Questo generale dei Marine non si \u00e8 rifiutato di inviare rinforzi a Washington per l\u2019Inauguration Day", "content": ["Il 20 gennaio 2021 la redazione di Facta ha ricevuto una segnalazione via Facebook che chiedeva di verificare le informazioni contenute in un post pubblicato il 14 gennaio sul social network.", "Il post oggetto della nostra verifica contiene la foto di un uomo che indossa l\u2019uniforme dei Marine e un testo che recita: \u00abIl Generale David Berger respinge la richiesta di Nancy Pelosi di mandare ulteriori truppe a Washington: \u201crispondo solo al presidente e il comandante in capo \u00e8 ancora Donald Trump.\u201d", "Sembra che il mondialismo abbia un grosso problema.", "Le forze armate sono dalla parte di Trump\u00bb.", "Secondo l\u2019autore del post, la fonte del messaggio sarebbe Cesare Sacchetti, personaggio annoverato da NewsGuard nella lista dei super-diffusori di disinformazione sulla Covid-19 in Europa e di cui ci siamo gi\u00e0 occupati qui , qui e qui .", "Nel post compare anche il link ad un articolo del sito americano Real Raw News ,\u00a0 \u2013 che l\u2019organizzazione indipendente Media Bias Fact Check definisce \u00abdiscutibile\u00bb a causa della diffusione di teorie del complotto e propaganda di estrema destra \u2013 dal titolo: \u201cIl corpo dei Marine rimprovera Pelosi: noi non lavoriamo per te\u201d.", "L\u2019articolo riferisce della richiesta arrivata dalla speaker della Camera Nancy Pelosi di inviare pi\u00f9 uomini a Washington in vista dell\u2019Inauguration Day del 20 gennaio 2021, data del giuramento di Joe Biden e del suo insediamento alla Casa Bianca.", "Secondo il sito web, tale richiesta sarebbe stata negata dal generale dei Marine David H. Berger, che avrebbe affermato di \u00abrispondere solo al presidente degli Stati Uniti\u00bb, figura che l\u2019uomo avrebbe identificato in Donald Trump.", "La fonte della notizia sarebbe all\u2019interno \u00abdel Pentagono\u00bb e sarebbe stato garantito l\u2019anonimato.", "La notizia riportata nel post oggetto di verifica \u00e8 falsa.", "Innanzitutto, un generale dei Marine chiamato David H. Berger esiste realmente e ricopre quel ruolo dal 2019 .", "La ricostruzione della sua conversazione con Pelosi \u00e8 per\u00f2 stata smentita dal capitano Casey Littesy , ufficiale che si occupa delle strategie comunicative per il corpo dei Marine, che parlando con i colleghi di PolitiFacts ha definito la storia \u00abinequivocabilmente falsa e non accurata\u00bb.", "Una reazione simile \u00e8 arrivata anche dal portavoce di Pelosi, che ha commentato la notizia utilizzando le parole \u00abfalsa e assurda\u00bb.", "Precisiamo, in conclusione, che non esistono articoli pubblicati da fonti affidabili che riportano la notizia dello scambio tra Berger e Pelosi."], "category": "Notizia Falsa", "publish_date": "2021-01-20", "tags": ["david h. berger", "donald trump", "elezioni presidenziali usa", "inauguration day", "joe biden", "marine", "nancy pelosi"], "links": ["https://www.facebook.com/permalink.php?story_fbid=2672939036330478&id=100008432236644", "https://www.newsguardtech.com/it/twitter-superspreaders-europe/", "https://facta.news/notizia-falsa/2020/09/07/nessun-paese-del-mondo-ha-importato-test-per-il-covid-19-due-anni-prima-del-suo-arrivo/", "https://facta.news/notizia-falsa/2020/06/03/non-ce-uno-studio-scientifico-su-covid-19-che-ribalta-tutto-e-che-prova-che-gli-asintomatici-non-contagiano-nessuno/", "https://facta.news/notizia-falsa/2020/05/21/no-il-presidente-del-madagascar-non-e-stato-pagato-dalloms-per-avvelenare-la-cura-contro-la-covid-19/", "https://mediabiasfactcheck.com/real-raw-news/", "https://www.nytimes.com/article/inauguration-day.html", "https://www.military.com/topics/david-h-berger", "https://tulanenrotcalumni.org/alumni-spotlight-lieutenant-david-h-berger-class-of-1981/", "https://www.politifact.com/factchecks/2021/jan/17/blog-posting/no-marine-corps-didnt-rebuff-pelosis-request-inaug/", "https://www.linkedin.com/in/casey-littesy-0484a4158/", "https://www.reuters.com/article/uk-factcheck-marine-corps-pelosi/fact-check-marine-corps-did-not-rebuke-nancy-pelosi-idUSKBN29K2LE"]}
{"url": "https://facta.news/immagine-modificata/2021/01/21/questa-foto-delloppositore-di-putin-alexei-navalny-con-un-tatuaggio-nazista-e-falsa/", "title": "Questa foto dell\u2019oppositore di Putin Alexei Navalny con un tatuaggio nazista \u00e8 falsa", "content": ["Il 19 gennaio 2021 su Facebook \u00e8 stata pubblicata una foto che, stando a quanto riportato, mostrerebbe Alexei Navalny \u2013 giornalista e storico oppositore del presidente russo Vladimir Putin \u2013 immortalato nell\u2019atto di fare il saluto fascista.", "Lo scatto denoterebbe sul petto di Navalny la presenza di un tatuaggio raffigurante il dittatore nazista Adolf Hitler.", "Lo scatto \u00e8 accompagnato da un commento, scritto da chi ha pubblicato il post su Facebook.", "Si legge: \u00abSe la #sinistra ha deciso che #Putin \u00e8 cattivo, sulla scia degli #usa, i #media nostrani ci racconteranno che ogni nemico della #russia \u00e8 amico nostro. #Navalny \u00e8 l\u2019ultimo eroe della #sinistraunitariaeuropea.", "Ma il #gregge conosce #storia e convinzioni di #aleksey?", "Sembra di no\u00bb.", "La foto oggetto della nostra verifica \u00e8 in realt\u00e0 falsa.", "Nello scatto originale si vede che l\u2019uomo non \u00e8 in realt\u00e0 Alexei Navalny, come si pu\u00f2 verificare qui .", "Il sito di fact-checking Butac ha ricostruito la storia dell\u2019immagine modificata, dimostrando che circola in rete almeno dal 2013 ."], "category": "Immagine Modificata", "publish_date": "2021-01-21", "tags": ["alexei navalny", "russia", "vladimir putin"], "links": ["https://www.facebook.com/darospoaprincipe/photos/a.1035295769914905/3570397473071376/", "https://it.wikipedia.org/wiki/Aleksej_Naval%27nyj", "https://ru.oxu.az/world/7069", "https://www.butac.it/navalny-i-tatuaggi-da-neonazista/", "https://en.eurobelarus.info/news/politics/2013/07/25/uladzimir-matskevich-it-is-possible-that-kremlin-intentionally-promotes-alexey-navalny.html"]}
{"url": "https://facta.news/notizia-falsa/2021/01/21/no-george-soros-non-e-stato-arrestato-in-germania-da-un-commando-americano/", "title": "No, George Soros non \u00e8 stato arrestato in Germania \u00abda un commando americano\u00bb", "content": ["Il 19 gennaio 2021 su Facebook \u00e8 stato pubblicato un post in cui si sostiene che George Soros sarebbe stato arrestato in Germania \u00abda un commando americano dell\u2019aeronautica americana luned\u00ec 18 gennaio alle ore 0:30 GMT (0:30) e trasferito a New York\u00bb.", "Il post prosegue sostenendo che l\u2019arresto dell\u2019imprenditore e filantropo, bersaglio da anni di diverse teorie del complotto a tema immigrazione, \u00absar\u00e0 reso pubblico dal Procuratore generale solo tra dieci giorni\u00bb.", "Questa notizia non trova riscontro in nessuna testata nazionale e locale, in nessun comunicato delle autorit\u00e0 preposte, n\u00e9 della Open Society Foundations (la rete di fondazioni di Soros) e in nessun account social dell\u2019imprenditore ( qui e qui ).", "Si tratta quindi di una notizia frutto di fantasia.", "In precedenza ci siamo gi\u00e0 occupati di diverse notizie false su George Soros ( qui , qui , qui e qui )"], "category": "Notizia Falsa", "publish_date": "2021-01-21", "tags": ["george soros"], "links": ["https://www.facebook.com/photo.php?fbid=3477718532337539&set=a.2874796025963129&type=3&theater", "https://www.georgesoros.com/the-life-of-george-soros/", "https://www.buzzfeednews.com/article/hnsgrassegger/george-soros-conspiracy-finkelstein-birnbaum-orban-netanyahu", "https://www.opensocietyfoundations.org/", "https://twitter.com/georgesoros/with_replies", "https://www.instagram.com/georgesoros/", "https://facta.news/notizia-falsa/2020/11/24/no-george-soros-non-e-stato-arrestato-per-interferenza-elettorale-nelle-elezioni-usa/", "https://facta.news/notizia-falsa/2020/09/18/no-george-soros-e-marina-abramovic-non-sono-stati-giustiziati/", "https://facta.news/notizia-falsa/2020/08/03/no-george-soros-non-ha-dichiarato-abbattero-gli-stati-uniti-creando-gruppi-di-odio-razziale/", "https://facta.news/notizia-falsa/2020/06/16/il-video-dellintervista-a-un-manifestante-pagato-da-soros-e-in-realta-una-scena-satirica/"]}
{"url": "https://facta.news/notizia-falsa/2021/01/21/non-e-vero-che-la-francia-ha-respinto-una-nave-con-diversi-marocchini-positivi/", "title": "Non \u00e8 vero che la Francia ha respinto \u00abuna nave con diversi marocchini positivi\u00bb", "content": ["Il 21 gennaio 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 15 gennaio su Facebook.", "Il post oggetto della nostra verifica recita: \u00abUltim\u2019ora la Francia respinge una nave con diversi marocchini positivi.", "Macron: sbarchino a Genova\u00bb.", "Si tratta di una notizia falsa.", "La frase contenuta nel post \u00e8 molto simile al titolo di un articolo pubblicato l\u201911 ottobre 2020 da VoxNews, sito web recentemente finito nella lista di \u00absiti di misinformazione sul Coronavirus\u00bb di NewsGuard .", "VoxNews in quel caso aveva titolato: \u00abFrancia respinge nave carica di marocchini positivi: sbarchino a Genova!\u00bb.", "Nel testo dell\u2019articolo si legge che un traghetto della Gnv ( Grandi navi veloci ) \u00abgi\u00e0 nota per ospitare migliaia di clandestini positivi su mandato del governo italiano e che collega Nador in Marocco con la citt\u00e0 francese di S\u00e9te\u00bb sarebbe stato respinto dalle autorit\u00e0 francesi, ricevendo \u00abindicazioni di fare rotta verso Genova\u00bb.", "Come aveva al tempo spiegato la compagnia Gnv, i passeggeri a bordo erano in tutto 430 ed erano tutti regolari utilizzatori del servizio (nessun \u201cclandestino\u201d, come invece riportato da VoxNews ).", "Tra questi ci sono stati \u00ab5 casi asintomatici positivi a bordo, posti immediatamente in isolamento cautelativo come da prassi\u00bb.", "In un articolo dell\u201911 ottobre (stesso giorno di quello pubblicato da VoxNews ) Il Secolo XIX confermava che il traghetto \u00e8 regolarmente attraccato in Francia, nel porto di S\u00e9te.", "Contrariamente a quanto si legge nel post oggetto della nostra verifica, dunque, Macron non ha respinto la nave."], "category": "Notizia Falsa", "publish_date": "2021-01-21", "tags": ["emmanuel macron", "francia", "genova", "grandi navi veloci", "immigrazione", "traghetto", "vox news"], "links": ["https://www.facebook.com/story.php?story_fbid=454754759267573&id=100041991572350", "https://voxnews.info/2020/10/11/francia-respinge-nave-carica-di-marocchini-positivi-sbarcano-a-genova/", "https://www.newsguardtech.com/coronavirus-misinformation-tracking-center/", "https://www.gnv.it/it", "https://www.today.it/cronaca/traghetto-marocco-coronavirus.html", "https://www.ilsecoloxix.it/mondo/2020/10/11/news/covid-la-francia-nega-attracco-a-traghetto-della-gnv-a-bordo-sospetti-casi-di-contagio-1.39406598"]}
{"url": "https://facta.news/senza-prove/2021/01/25/non-ci-sono-prove-che-collegano-i-video-di-persone-affette-da-tremori-ai-vaccini-contro-la-covid-19/", "title": "Non ci sono prove che collegano i video di persone affette da tremori ai vaccini contro la Covid-19", "content": ["Il 22 gennaio 2021 la redazione di Facta ha ricevuto la segnalazione di un video di 3 minuti e 44 secondi condiviso il 15 gennaio 2021 dal sito Rumble.com .", "Il video mostra una donna seduta, identificata come una infermiera dello stato americano dell\u2019Indiana di nome Shawn Skelton, affetta da tremori e spasmi.", "Durante il filmato la donna racconta di aver ricevuto il vaccino Moderna contro la Covid-19 il 4 gennaio 2021 e di aver avuto sintomi simili all\u2019influenza nei due giorni successivi, mentre tre giorni dopo avrebbe sofferto di quelle che chiama \u00abconvulsioni su tutto il corpo\u00bb.", "Lamenta poi, in lacrime, che da quel momento \u00abquesta \u00e8 la mia vita di tutti i giorni\u00bb, che ha bisogno di supporto e preghiere e conclude sostenendo che nessuno la convincer\u00e0 mai \u00abche questo non \u00e8 colpa del vaccino Moderna\u00bb.", "Alla persona ritratta nel video corrisponde un profilo Facebook in cui Skelton condivide ulteriori aggiornamenti sulla sua condizione.", "Nell\u2019ultimo aggiornamento sui suoi sintomi \u2013 un post del 22 gennaio 2021 \u2013 ha affermato che \u00abi miei movimenti si sono molto rallentati e non sono pi\u00f9 costanti\u00bb e che si sta sottoponendo a test neurologici.", "Al momento per\u00f2 non ci sono prove che collegano la condizione di Shawn Skelton al vaccino Moderna.", "Vediamo che cosa sappiamo.", "I nostri colleghi fact-checker di PolitiFact e Wired UK hanno analizzato questo caso e non hanno trovato prove di una correlazione.", "Secondo i medici interpellati da PolitiFact , come Paul Offit \u2013 direttore del Vaccine Education Center al Children\u2019s Hospital di Philadelphia e parte del comitato consultivo per i vaccini della Food and Drug Administration \u2013 questo tipo di effetti collaterali non \u00e8 noto per essere associato ai vaccini contro la Covid-19.", "Lo stesso \u00e8 confermato da Shiv Pillai , direttore del programma di dottorato in immunologia alla Harvard Medical School.", "Craig Haseman , medico contattato dalla testata locale dell\u2019Indiana Courier & Press a proposito di questo caso, ha commentato che, per causare una reazione neurologica a tutto il corpo, il vaccino dovrebbe provocare una \u00abqualche anomalia neurologica al midollo spinale o al cervello\u00bb.", "La stessa Shawn Skelton ha per\u00f2 scritto, in un post Facebook del 12 gennaio 2021, che \u00abrisonanza magnetica e Tac sono perfette\u00bb.", "Nello stesso post Skelton ha sostenuto, come confermato a PolitiFact dal suo fidanzato, che i medici che l\u2019hanno seguita hanno suggerito si tratti di un caso di disturbo da conversione , una sindrome in cui un evento mentalmente stressante pu\u00f2 scatenare sintomi simili a quelli di una malattia neurologica.", "I sintomi di norma durano da qualche giorno a qualche settimana, per poi scomparire.", "Inoltre, come affermato da Wired UK e come abbiamo verificato noi di Facta, nel database americano in cui vengono registrati tutti gli eventi avversi segnalati in seguito alla vaccinazione (Vaers, di cui avevamo parlato qui ) non sembrano esserci casi con sintomi analoghi a quelli di Shawn Skelton per il vaccino Moderna nello Stato dell\u2019Indiana.", "\u00c8 possibile controllare con una ricerca qui .", "Il caso di Shawn Skelton non \u00e8 unico.", "Come riportano sempre PolitiFact e Wired UK , una donna della Louisana, Angelia Gipson Lesselle, sarebbe stata affetta da sintomi simili dopo il vaccino (Pfizer stavolta), sintomi anche qui mostrati e condivisi in video sui social network.", "Wired riporta che in questo caso Lesselle sarebbe stata informata da un medico che \u00abci sono metalli nei vaccini che hanno fatto questo al mio corpo\u00bb.", "In realt\u00e0,il vaccino Pfizer non contiene metalli .", "Anche in questo caso non ci sono indizi significativi che la causa di questi sintomi sia il vaccino, e anche qui il caso non sembra essere stato segnalato nei database medici, secondo le dichiarazioni di un portavoce dell\u2019agenzia di salute pubblica statunitense Centers for Disease Control (Cdc) a PolitiFact.", "In conclusione, al momento non ci sono evidenze che mettono in relazione i sintomi di Shawn Skelton, illustrati nel video segnalato a Facta , e il vaccino Moderna.", "I sintomi dovrebbero corrispondere a lesioni nervose di cui per\u00f2, come riportato da Skelton stessa, non c\u2019\u00e8 traccia nelle analisi di risonanza magnetica o Tac, e che non sono mai state riportate prima come evento avverso correlato al vaccino.", "Lo stesso vale anche per il caso molto simile di Angelia Gipson Lesselle.", "In generale, come abbiamo ribadito verificando segnalazioni precedenti di presunti effetti collaterali dei vaccini contro la Covid-19, \u00e8 pressoch\u00e9 impossibile correlare con sicurezza uno o pochi casi di patologia alla vaccinazione, perch\u00e9 su migliaia o milioni di vaccinati \u00e8 inevitabile che qualcuno, per pura coincidenza, sviluppi dei sintomi preoccupanti pochi giorni dopo l\u2019iniezione.", "L\u2019unico modo per capire se un vaccino ha effetti collaterali inaccettabili, come abbiamo descritto in precedenza, \u00e8 monitorare tutti i casi sospetti di reazioni avverse e guardare se alcune condizioni mediche sono effettivamente pi\u00f9 presenti nella popolazione vaccinata rispetto a quella non vaccinata.", "Al momento gli studi clinici riportano, come abbiamo raccontato , che gli unici effetti collaterali confermati sono sintomi leggeri come febbre o mal di testa o, in rarissimi casi, reazioni allergiche prontamente reversibili senza conseguenze dal personale medico."], "category": "Senza prove", "publish_date": "2021-01-25", "tags": ["#verabot", "effetti collaterali", "eventi avversi", "studi clinici", "vaccino covid", "vaccino moderna", "vaccino pfizer"], "links": ["https://rumble.com/vcuvhx-indiana-nurse-shawn-skelton-takes-modernas-covid-vaccine-and-now-shakes-unc.html?fbclid=IwAR0MQTYpfflTtBoy7p3nnUZJnFautHRtzpoehpCVoH3JbzUIzPrs7IBjyyM", "https://www.facebook.com/shawn.skelton.73", "https://www.facebook.com/shawn.skelton.73/posts/411775526774455?__cft__[0]=AZWjqbqq2hddaJqY-D0zGawDSyxKrZnrryTv4cjqKku0m7sgWZYCyYwMy_AZra1UkZfLTsua98PWvu1orK7iUSSGtezRt75gsinMWh_EV3qfC4-MB0RVWJiNrc9d6i7cCao&__tn__=%2CO%2CP-R", "https://www.politifact.com/article/2021/jan/20/shaking-covid-vaccine-side-effect-videos-and-what-/", "https://www.wired.co.uk/article/covid-vaccine-misinformation-facebook", "https://www.chop.edu/doctors/offit-paul-a", "https://www.hms.harvard.edu/dms/immunology/fac/Pillai.php", "https://deaconess.com/DocBio/377/Craig_Haseman_MD", "https://www.facebook.com/shawn.skelton.73/posts/406552420630099?__cft__[0]=AZW5f1mtlH_IwRhn49tzRHajYR7JGZ36kjOpSIPD0PK1DBHFiuqj2NaCiZWe18hyu9qrD2uQbn-Fq7tEohKPdFg6aiO6QZsubX2zJymhUoEnmtPr_KrWM983h-AoOybiXDo&__tn__=%2CO%2CP-R", "https://www.msdmanuals.com/it-it/casa/disturbi-di-salute-mentale/la-somatizzazione-e-i-disturbi-a-essa-correlati/disturbo-da-conversione", "https://rarediseases.info.nih.gov/diseases/6191/conversion-disorder", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://wonder.cdc.gov/vaers.html", "https://www.politifact.com/article/2021/jan/20/shaking-covid-vaccine-side-effect-videos-and-what-/", "https://www.wired.co.uk/article/covid-vaccine-misinformation-facebook", "https://www.facebook.com/kalidass2018/videos/10157463749561956/", "https://www.wired.co.uk/article/covid-vaccine-misinformation-facebook", "https://www.technologyreview.com/2020/12/09/1013538/what-are-the-ingredients-of-pfizers-covid-19-vaccine/", "https://www.politifact.com/article/2021/jan/20/shaking-covid-vaccine-side-effect-videos-and-what-/", "https://facta.news/notizia-imprecisa/2021/01/11/non-ci-sono-conferme-che-collegano-il-decesso-di-un-medico-usa-con-il-vaccino-anti-covid/", "https://facta.news/notizia-imprecisa/2021/01/18/non-e-ancora-possibile-stabilire-se-e-quanti-decessi-in-norvegia-siano-davvero-legati-al-vaccino-pfizer/", "https://facta.news/fuori-contesto/2020/12/14/non-ci-sono-prove-che-la-paralisi-di-bell-che-non-e-molto-grave-ne-irreversibile-sia-dovuta-al-vaccino-pfizer/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/"]}
{"url": "https://facta.news/fuori-contesto/2021/01/26/non-e-vero-che-i-vaccinati-rischiano-di-contrarre-la-covid-19-in-modo-piu-grave-dei-non-vaccinati/", "title": "Non \u00e8 vero che i vaccinati rischiano di contrarre la Covid-19 in modo pi\u00f9 grave dei non vaccinati", "content": ["Il 25 gennaio 2021 la redazione di Facta ha ricevuto via Whatsapp la segnalazione di un articolo scientifico pubblicato sulla rivista medica International Journal of Clinical Practice il 28 ottobre 2020.", "Lo studio \u00e8 stato condiviso a gennaio 2021 su numerose pagine e profili Facebook italiani e stranieri (es. qui , qui , qui , qui , qui ) lasciando spesso intendere che dimostri come il vaccino contro la Covid-19 possa causare malattie \u00abche nemmeno sapete di avere\u00bb o peggiorare i sintomi della Covid-19 rispetto ai non vaccinati.", "L\u2019articolo scientifico esiste, ma il modo in cui viene riportato \u00e8 del tutto fuorviante.", "L\u2019interpretazione secondo cui i vaccinati rischiano di contrarre la Covid-19 pi\u00f9 gravemente rispetto ai non vaccinati, o che il vaccino possa risvegliare malattie, \u00e8 falsa.", "Innanzitutto, vediamo brevemente cosa dice l\u2019articolo completo .", "Anche se si autodefinisce \u00abstudio\u00bb, l\u2019articolo non porta nuovi dati: \u00e8 in realt\u00e0 un conciso riassunto della letteratura scientifica su passati studi sui vaccini sperimentali contro altri coronavirus, come Sars-CoV-1 e Mers-CoV , in relazione alla possibilit\u00e0 di un fenomeno noto come \u00ab potenziamento dipendente da anticorpi \u00bb (Ade), al quale avevamo accennato brevemente all\u2019interno di questo articolo.", "Si tratta di un raro effetto paradossale per cui la presenza di anticorpi contro il virus pu\u00f2 portare alla stessa malattia in una forma pi\u00f9 grave.", "Gli anticorpi in questo caso non debellano il virus, ma gli consentono di infettare i monociti (un tipo di cellula immunitaria) e di replicarsi.", "\u00c8 un fenomeno che \u00e8 documentato in parte nella febbre dengue (una malattia tropicale a volte fatale).", "Questo tipo di effetto non \u00e8 comunque in grado di risvegliare generiche \u00abmalattie che non sapete di avere\u00bb, ma solo di aggravare un\u2019infezione in corso.", "Gli autori ( Timothy Cardozo , professore associato di biochimica della New York University e Ronald Veazey , professore di patologia comparata della Tulane University School of Medicine) riportando studi precedenti sui vaccini sperimentali per altre malattie da coronavirus, come Sars e Mers, sostengono che i partecipanti agli studi clinici per i vaccini contro la Covid-19 avrebbero dovuto essere informati dell\u2019eventualit\u00e0 di questa reazione.", "All\u2019epoca si trattava di una preoccupazione ragionevole, specie per i risvolti etici nell\u2019informare in modo completo i volontari che partecipano a studi clinici sperimentali.", "Oggi l\u2019articolo \u00e8 per\u00f2 datato: essendo stato pubblicato il 28 ottobre 2020, gli autori non potevano conoscere i dati completi dei test clinici sui vaccini contro la Covid-19.", "Peraltro anche i dati disponibili all\u2019epoca non indicavano nessun rischio di potenziamento dipendente da anticorpi, come ammettono esplicitamente gli autori.", "Nell\u2019articolo infatti si legge che \u00abi dati attuali sul vaccino Covid-19 sono limitati, ma non rivelano prove di potenziamento dipendente da anticorpi della malattia\u00bb.", "Se i vaccini contro la Covid-19 avessero mostrato questo effetto, con una maggiore percentuale di casi gravi in seguito all\u2019infezione, sarebbe stato immediatamente evidente durante gli studi clinici.", "Gli studi clinici hanno invece mostrato esattamente l\u2019opposto: i vaccini approvati contro la Covid-19, in particolare i vaccini a mRna Pfizer/BioNTech e Moderna, non solo non peggiorano la malattia ma sono in generale molto efficaci nell\u2019evitare i sintomi della Covid-19, come abbiamo ampiamente discusso , anche se mancano alcuni dati sulle fasce d\u2019et\u00e0 pi\u00f9 anziane.", "In conclusione, l\u2019articolo scientifico esiste, ma non \u00e8 uno \u00abstudio\u00bb (anche se si presenta come tale), n\u00e9 dimostra alcunch\u00e9 sui vaccini attualmente approvati.", "Si tratta di un articolo datato che all\u2019epoca chiedeva pi\u00f9 trasparenza con i volontari degli studi clinici su un possibile effetto negativo legato all\u2019assunzione dei vaccini.", "Effetto che per\u00f2 non \u00e8 stato riscontrato in nessuno studio clinico, e di cui quindi al momento non c\u2019\u00e8 motivo di preoccuparsi."], "category": "Fuori Contesto", "publish_date": "2021-01-26", "tags": ["#verabot", "anticorpi", "coronavirus sars-cov-2", "covid-19", "nuovo coronavirus sars-cov-2", "studi clinici", "vaccino covid"], "links": ["https://pubmed.ncbi.nlm.nih.gov/33113270/", "https://www.facebook.com/francesco.scifo.9/posts/3280336988737816", "https://www.facebook.com/davidkurtenuk/posts/2888263994763777", "https://www.facebook.com/TexansForVaccineChoice/posts/2788718624717829", "https://www.facebook.com/groups/855063331652286/permalink/1010468752778409", "https://www.facebook.com/groups/273779856034566/permalink/3724172160995301", "https://www.ncbi.nlm.nih.gov/pmc/articles/PMC7645850/pdf/IJCP-9999-e13795.pdf", "https://www.epicentro.iss.it/coronavirus/cosa-sono", "https://www.nature.com/scitable/content/model-of-antibody-dependent-enhancement-of-dengue-22403433/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://science.sciencemag.org/content/358/6365/929", "https://www.epicentro.iss.it/febbre-dengue/", "https://med.nyu.edu/faculty/timothy-j-cardozo", "https://medicine.tulane.edu/departments/pathology-laboratory-medicine-division-comparative-pathology/faculty/ronald-s-veazey-dvm", "https://www.ncbi.nlm.nih.gov/pmc/articles/PMC7645850/pdf/IJCP-9999-e13795.pdf#page=5", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/"]}
{"url": "https://facta.news/notizia-falsa/2021/01/20/joe-biden-non-e-stato-arrestato-prima-della-cerimonia-dinsediamento/", "title": "Joe Biden non \u00e8 stato arrestato prima della cerimonia d\u2019insediamento", "content": ["Il 20 gennaio 2021 il blog UnUniverso ha pubblicato una notizia dal titolo: \u201cMisterioso annuncio durante tg: Biden in consegna federale\u201d.", "Nel corpo dell\u2019articolo si legge che il presidente eletto degli Stati Uniti Joe Biden \u00abrimarr\u00e0 in custodia federale fino ad un\u2019udienza di detenzione che si terr\u00e0 venerd\u00ec\u00bb.", "La prova dell\u2019arresto, si legge nell\u2019articolo, sarebbe contenuta in questo servizio giornalistico dell\u2019emittente One American News , canale considerato molto vicino a Donald Trump.", "Il filmato dura in tutto 32 secondi ed \u00e8 stato caricato il 19 gennaio 2021 su YouTube con il titolo, tradotto dall\u2019inglese, \u201cOan riporta per errore la notizia dell\u2019arresto di Biden tra due segmenti (trasmissione originale)\u201d.", "Nel servizio vediamo un uomo che si rivolge alle telecamere per dire che \u00abil caso non sar\u00e0 risolto da un momento all\u2019altro\u00bb e che richieder\u00e0 numerosi sforzi.", "Subito dopo sentiamo una voce femminile in sottofondo, che pronuncia le frasi \u00abil giuramento di Joe Biden durante la cerimonia\u00bb e \u00abrimarr\u00e0 in cella fino all\u2019udienza di venerd\u00ec\u00bb.", "Si tratta di una notizia falsa, diffusa attraverso un video manipolato.", "Il video in questione appare visibilmente alterato, come testimoniano gli improvvisi salti di audio e video al suo interno.", "Nei commenti al video, l\u2019autore scrive che il segmento risale al tg di One American News Network del 12 gennaio 2021.", "Non \u00e8 tuttavia possibile verificare l\u2019affermazione dal momento che il sito dell\u2019emittente americana non dispone di un archivio video esaustivo.", "Possiamo tuttavia affermare con certezza che Joe Biden non si trova in custodia federale, come testimoniano le foto che ritraggono il 46esimo presidente degli Stati Uniti durante il giuramento al Campidoglio."], "category": "Notizia Falsa", "publish_date": "2021-01-20", "tags": ["donald trump", "elezioni presidenziali usa", "inauguration day", "joe biden", "one american news network"], "links": ["https://archive.vn/TgA8u", "https://www.youtube.com/watch?v=egWmYsZwObk&feature=emb_logo&ab_channel=TheMinuteMenReport", "https://www.ilpost.it/2020/06/30/oan-canale-news-trump/", "https://www.oann.com/", "https://www.nytimes.com/live/2021/01/20/us/biden-inauguration"]}
{"url": "https://facta.news/notizia-falsa/2021/01/27/no-amadeus-non-ha-chiesto-di-togliere-il-crocefisso-al-teatro-ariston/", "title": "No, Amadeus non ha chiesto di togliere \u00abil crocefisso al teatro Ariston\u00bb", "content": ["Il 24 gennaio 2021 su Facebook \u00e8 stato pubblicato un post di critica nei confronti di Amadeus, presentatore e conduttore del prossimo Festival di Sanremo.", "Amadeus avrebbe dichiarato: \u00abSe non togliete il crocefisso al teatro Ariston io Sanremo non lo presento\u00bb.", "Questa notizia non trova riscontro in nessuna testata nazionale e locale e in un nessun comunicato ufficiale del Festival della canzone italiana .", "Si tratta quindi di una notizia frutto di fantasia.", "Precisiamo che la stessa notizia falsa era stata diffusa anche un anno fa, a gennaio 2020, come si pu\u00f2 verificare qui ."], "category": "Notizia Falsa", "publish_date": "2021-01-27", "tags": ["amadeus", "crocefisso", "sanremo", "teatro ariston"], "links": ["https://www.facebook.com/francesca.vignola.18/posts/10207879445500822", "https://www.repubblica.it/spettacoli/tv-radio/2020/12/29/news/sanremo_2021-280308587/", "http://www.rai.it/programmi/sanremo/", "https://pagellapolitica.it/bufale/show/912/notizia-falsa-amadeus-fa-rimuovere-i-crocifissi-dallariston?fbclid=IwAR13Fbq7U9LP61manowjdHeTk6odfdMptDhuIzKEVfF6wi9xpPiO0AKFdPU"]}
{"url": "https://facta.news/fuori-contesto/2021/01/26/non-e-vero-che-la-nintendo-ha-citato-in-giudizio-un-bambino-perche-aveva-costruito-una-console-di-cartone/", "title": "Non \u00e8 vero che la Nintendo ha citato in giudizio un bambino perch\u00e9 aveva costruito una console di cartone", "content": ["Il 24 gennaio 2021 su Facebook \u00e8 stata pubblicata la foto di un oggetto simile ad una console per videogiochi portatile costruita utilizzando del cartone.", "Nella stessa immagine compare anche la foto del volto di un bambino.", "Il post \u00e8 accompagnato da questo questo testo, scritto da chi ha pubblicato il contenuto su Facebook: \u00abPaco Gutierrez, 9 anni, venezuelano, ha sempre desiderato una console Nintendo.", "Purtroppo, a causa dell\u2019estrema povert\u00e0 questo \u00e8 sempre rimasto solo un sogno lontano.", "Usando per\u00f2 la sua creativit\u00e0 e facendosi aiutare dallo zio, ha creato una versione in cartone del famoso videogioco Super Mario, il video del gioco \u00e8 stato postato su Youtube ed \u00e8 diventato virale.", "Grazie al video il CEO di Nintendo, Dough Bowser, ha viaggiato personalmente in Venezuela per dare a Paco una notifica di violazione del copyright e ha fatto causa alla sua famiglia per 200 milioni di dollari\u00bb.", "Si tratta di una notizia fuorviante che veicola una notizia falsa.", "Come ha ricostruito il sito di fact-checking Snopes , l\u2019immagine che accompagna il post oggetto della nostra verifica \u00e8 reale e proviene da un video diventato virale nel 2018 .", "Il filmato mostrava una console di cartone costruita da un bambino di nome Rub\u00e9n (e non Paco Gutierrez) in Venezuela.", "Non esiste alcun riscontro secondo cui la foto del bambino presente nel post oggetto della nostra verifica mostri il volto di Rub\u00e9n.", "Infine, non \u00e8 vero che la Nintendo ha citato in giudizio un ragazzo di nome \u201cPaco Gutierrez\u201d per aver realizzato una console di cartone."], "category": "Fuori Contesto", "publish_date": "2021-01-26", "tags": ["nintendo", "videogiochi"], "links": ["https://www.facebook.com/photo?fbid=10222745311174662&set=basw.AboGC23qIsGJRkSqsGlOjZZSmUl3R6_K_O75rnyhvKc-AsZdOHECNIHIG-paaa0e7phNNLD_RuCAW6jwup6qZkhDXG023FnfjkIAdcB1XXACv2szddcaTUnplX6Zf0vLm--04po4dkW4cFL6MadD5-ac22xlphFbOTK_CFHuMXUxCGfzQE6IW2d3jyrKethtXmyQaT92ISBk-RjAVyMTt2X8Cs4_Y23MmoNs7li3sMIq3f6Vcs50Y539lxJG_JeeO3-dD3C27wO5CrzNTwM05uj0m9zUiawGoYjH5ETXVMwTjFhPNejMi2GVizvtX6YUawZvgq50sDJxVq9L_YWQg0h10VJrRaiMmVHa7T_wkWXyExFokXlcKR63mE4QiKl2LFg&opaqueCursor=AbpY6Vh-P9O57KjWoHppDxF8jqgxCG7V2c0bENjl6Je_KZP7D7YanS-GQ1mZt8nL821AF61_HQz5W7AeCbyfAwLwr86sLYptvS0YPed-hmZvqxbdiqPZ4OqCjwW4cjfRraBIoXEFGR30uvQ_ffn50Esuaq8qRPAR2BWhvueC4SnKaubjWfaKjTdAph9v6HwUMIeqKoTk1gi9uLj3ZmDlLrSvhOhsiBaW9akzJVl6mFg4Isu4AAm9nVNmty2k4tQUuaSrN91oZuhb5AG-p_DxAZbYxHDK0Wg0e8gJA7_WKuak4HBl76pURSOquPPeKSGPlC6-OlksYt9K58XhdfzzUsCI3yhkHkoy-49G1bCus7z-zHIHF7FXG5rfb1I7WoLRCd35DPIusYn5P-eIijR0GSH944O8yjLdw7hg-a641Y7phlkDphr0Ir8eeuD5bcaKdWrugt_39OvCU6sGMEmNKFMkNJKMIBEv3Cq7gi-7D7gZAtHEr2b-M6eLsZ6MyHSL2gal4VWJx7s7gus0fKznJvavt_PKb5mktv84d-SGIx2K3UhX05QaJjqkyj1ea5LXX7I1ZmUeC3Z8WKBYR97E-zNYBDuN5yZm4Y0Vlq0l_VcSG-sy4aAkyTD4EUhK7dvrmgKExn-7AE7jlNNcUOD0BcUyCMlqBAsBvYA6fzgiOBdLZ9F3ULAn9i-_BWmpEO6xmC4", "https://www.snopes.com/fact-check/nintendo-sue-paco-gutierrez/", "https://www.instagram.com/p/BltJm1Rl6WT/?utm_source=ig_embed", "https://www.mirror.co.uk/news/world-news/ingenious-youngster-creates-game-boy-13048477"]}
{"url": "https://facta.news/notizia-falsa/2021/01/27/no-luomo-che-ha-rovistato-nel-laptop-di-nancy-pelosi-non-e-stato-trovato-ucciso/", "title": "No, l\u2019uomo che ha \u00abrovistato nel laptop di Nancy Pelosi\u00bb non \u00e8 stato trovato ucciso", "content": ["Il 23 gennaio 2021 la redazione di Facta ha ricevuto una segnalazione che chiedeva di verificare la notizia secondo cui l\u2019uomo che ha \u00abrovistato nel laptop di Nancy Pelosi\u00bb sarebbe stato trovato ucciso.", "Il riferimento \u00e8 all\u2019assalto del Campidoglio andato in scena lo scorso 6 gennaio 2021, quando alcuni sostenitori di Trump si sono introdotti nell\u2019ufficio della speaker della Camera Nancy Pelosi, rubando un computer portatile utilizzato per le conferenze stampa.", "\u00abL\u2019uomo che aveva rovistato nel computer della rappresentante dei democratici e presidentessa della Camera Nancy Pelosi \u00e8 stato trovato ucciso\u00bb si legge nel commento dell\u2019utente, \u00abChristopher Stanton Georgia, un sostenitore di Donald Trump che ha scattato una foto dell\u2019ufficio di Nancy Pelosi e ha perquisito il suo laptop durante gli eventi a Capitol Hill, \u00e8 stato trovato morto nel seminterrato di casa sua\u00bb.", "Secondo la segnalazione, l\u2019uomo \u00abera entrato nell\u2019ufficio della presidente della Camera Nancy Pelosi, aveva pubblicato una foto della sua scrivania e aveva perquisito il suo laptop.", "Il suo corpo \u00e8 stato trovato sabato mattina dalla moglie nel seminterrato della loro casa ad Alpharetta, in Georgia\u00bb.", "La segnalazione \u00e8 accompagnata da un link che rimanda ad un articolo della versione francese di Sputnik News (mezzo d\u2019informazione filo-governativo russo) dal titolo \u201cUn uomo che ha partecipato agli eventi del Campidoglio si \u00e8 suicidato\u201d.", "Si tratta di una notizia falsa.", "L\u2019uomo che il 6 gennaio aveva pubblicato una foto dalla scrivania di Nancy Pelosi \u2013 e che fuori dal Campidoglio aveva raccontato alla stampa di aver rubato dei documenti riservati \u2013 \u00e8 Richard Barnett , un 60enne dell\u2019Arkansas arrestato il 9 gennaio scorso.", "L\u2019uomo \u00e8 attualmente in custodia a Washington, vivo e vegeto.", "Uno dei supporter di Trump che aveva fatto irruzione nell\u2019edificio del parlamento americano \u00e8 per\u00f2 effettivamente deceduto: si tratta di Christopher Stanton Georgia \u2013 proprio come riportato nella segnalazione \u2013 impiegato bancario di 53 anni che il 13 gennaio 2021 \u00e8 stato ritrovato senza vita nel seminterrato dell\u2019abitazione dalla moglie, ad Alpharetta, in Georgia.", "Secondo gli inquirenti si \u00e8 trattato di suicidio .", "Secondo le informazioni riportate dalla stampa statunitense, Stanton Georgia non ha mai fatto irruzione nell\u2019ufficio di Pelosi e non esiste alcun collegamento tra lui e Barnett.", "L\u2019articolo di Sputnik in lingua francese, la fonte originale dell\u2019informazione oggetto della nostra verifica, si apre oggi con un aggiornamento pubblicato il 13 gennaio 2012, in cui si legge: \u00abquesto articolo sosteneva che l\u2019uomo in questione fosse lo stesso che aveva frugato nel computer di Nancy Pelosi.", "Questa informazione non pu\u00f2 essere confermata, poich\u00e9 nulla indica che questo manifestante fosse colui che ha sequestrato il computer della speaker.", "Non \u00e8 stato lui ad essere fotografato nel suo ufficio.", "Tale confusione \u00e8 stata generata dalla pubblicazione di articoli in russo e inglese che confondevano Christopher Stanton Georgia e Richard Barnett.", "Sputnik si scusa per questa confusione\u00bb."], "category": "Notizia Falsa", "publish_date": "2021-01-27", "tags": ["capitol hill", "christopher stanton georgia", "donald trump", "nancy pelosi", "richard barnett", "stati uniti america"], "links": ["https://edition.cnn.com/2021/01/06/politics/us-capitol-lockdown/index.html", "https://www.agi.it/estero/news/2021-01-07/chi-e-uomo-piedi-scrivania-nancy-pelosi-10942974/", "https://facta.news/notizia-falsa/2021/01/22/no-il-computer-di-nancy-pelosi-non-e-stato-portato-via-dalle-forze-speciali-durante-lassalto-al-congresso/", "https://fr.sputniknews.com/amerique-nord/202101131045063057-homme-ayant-participe-capitole-suicide/", "https://en.wikipedia.org/wiki/Sputnik_(news_agency)", "https://www.nytimes.com/2021/01/06/us/politics/richard-barnett-pelosi.html", "https://www.ilpost.it/2021/01/09/arrestato-attacco-congresso-nancy-pelosi/", "https://edition.cnn.com/2021/01/08/politics/us-capitol-riots-arrest-pelosi-desk/index.html", "https://www.kark.com/news/local-news/richard-barnett-transferred-to-washington-d-c/", "https://www.youtube.com/watch?v=eMSgeOcE7nI&ab_channel=11Alive", "https://www.fanpage.it/esteri/scontri-a-capitol-hill-sostenitore-di-trump-arrestato-si-suicida-con-un-colpo-di-pistola-al-petto/", "https://www.forbes.com/sites/jemimamcevoy/2021/01/12/georgia-man-charged-in-us-capitol-attack-dies-by-suicide/", "https://fr.sputniknews.com/amerique-nord/202101131045063057-homme-ayant-participe-capitole-suicide/"]}
{"url": "https://facta.news/senza-prove/2021/01/28/le-rivelazioni-del-dipartimento-di-stato-americano-sullistituto-di-virologia-di-wuhan-non-sono-supportate-da-prove/", "title": "Le \u201crivelazioni\u201d del Dipartimento di Stato americano sull\u2019istituto di virologia di Wuhan non sono supportate da prove", "content": ["Il 27 gennaio 2020 la redazione di Facta ha ricevuto la richiesta di verificare un articolo pubblicato sul sito Affaritaliani.it e risalente al 16 gennaio 2021, intitolato \u201cTrump: via segreto doc riservati Usa.", "Ricercatori Wuhan malati prima di epidemia\u201d e sottotitolato \u201cDiversi ricercatori del laboratorio di Wuhan si sarebbero ammalati prima dell\u2019epidemia.", "Anomalie gravi sui loro lavori online.", "Collaborano a ricerche militari\u201d.", "L\u2019articolo riporta il contenuto di un testo effettivamente pubblicato il 15 gennaio 2021 dal Dipartimento di Stato degli Stati Uniti, intitolato \u201cFact Sheet: Attivit\u00e0 all\u2019Istituto di Virologia di Wuhan\u201d e presentato da Affaritaliani.it come un \u00abdocumento desecretato\u00bb.", "Questo documento del Dipartimento di Stato in realt\u00e0 non \u00e8 n\u00e9 una lista di \u201cfatti\u201d n\u00e9 un documento riservato, quanto un breve comunicato, contenente in gran parte informazioni gi\u00e0 conosciute o denunce di mancata trasparenza al governo cinese.", "Anche se non si sbilancia esplicitamente, il documento \u00e8 teso a indurre il sospetto che la pandemia da Covid-19 possa aver avuto origine da un laboratorio cinese, come \u00e8 evidente dall\u2019introduzione, dove si legge che \u00abun incidente di laboratorio potrebbe assomigliare allo scoppio naturale di un\u2019epidemia [\u2026].", "Gli scienziati in Cina hanno fatto ricerca sui coronavirus derivati dagli animali in condizioni che aumentano il rischio di esposizione accidentale e potenzialmente non voluta. [\u2026] La letale ossessione del Partito Comunista Cinese con la segretezza e il controllo \u00e8 a scapito della salute pubblica in Cina e nel mondo.", "Le informazioni finora segrete contenute in questo fact sheet [\u2026] illustrano tre elementi sull\u2019origine della Covid-19 che meritano ulteriori indagini\u00bb.", "Le affermazioni nuove contenute in questo documento per\u00f2 non sono, al momento, suffragate da ulteriori prove o documenti pubblicamente disponibili.", "Negli altri casi, si tratta di informazioni gi\u00e0 conosciute e che non rivelano nulla di nuovo.", "Vediamo di cosa si tratta.", "Le due principali affermazioni inedite contenute nel documento sono che \u00abIl governo Usa ha ragione di credere che diversi ricercatori nel Wiv [Istituto di virologia di Wuhan, ndr ] si sono ammalati nell\u2019autunno del 2019\u00bb, prima dei primi casi ufficiali della pandemia, e che gli Stati Uniti avrebbero scoperto che il Wiv \u00abha collaborato a pubblicazioni e progetti segreti con l\u2019esercito cinese\u00bb.", "Entrambe le affermazioni per\u00f2 non sono, al momento, suffragate da prove o documenti pubblicamente disponibili.", "Il 15 gennaio 2021 la testata americana Bloomberg ha riportato inoltre che, di fronte a richiesta diretta, il Dipartimento di Stato americano non ha voluto commentare ulteriormente il comunicato.", "\u00c8 certamente possibile che il governo statunitense possieda documenti riservati a sostegno di queste affermazioni (il direttore del dipartimento di Stato americano, il 15 gennaio 2021, era Mike Pompeo , che era stato anche direttore della Cia fino al 2018), ma al momento non c\u2019\u00e8 modo di verificarlo.", "Secondo lo stesso \u201c fact sheet \u201d i ricercatori di Wuhan erano ammalati \u00abcon sintomi coerenti sia con la Covid-19 sia con le comuni malattie stagionali\u00bb Se cos\u00ec fosse, \u00e8 difficile ritenere che si tratti di un dato significativo sull\u2019origine della Covid-19.", "Per quanto riguarda le altre presunte rivelazioni del \u201c fact sheet\u201d : \u00e8 vero, ma non \u00e8 mai stato un segreto, che il Wiv avesse lavorato in passato con coronavirus di pipistrello e avesse sequenziato RaTG13, a oggi uno dei virus pi\u00f9 simili a Sars-CoV-2 scoperti in natura.", "Il coinvogimento del Wiv in queste ricerche \u00e8 pubblicamente evidente dalle affiliazioni accademiche dei ricercatori autori dello studio scientifico che descrive le relazioni evolutive di RaTG13 con Sars-CoV-2.", "Di come siano stati condotti questi studi ha parlato il 31 luglio 2020 anche Shi Zhengli , direttrice del Centro per le Malattie Infettive Emergenti del Wiv, a Science .", "Cos\u00ec come non \u00e8 un mai stato un segreto che, come avevamo raccontato su Facta in passato, ci siano effettivamente state reticenze e ambiguit\u00e0 da parte dei ricercatori cinesi nel descrivere la scoperta del virus RaTG13, o che il Wiv abbia preso parte a esperimenti di ingegneria genetica sui coronavirus (ad esempio questo studio del 2015, a cui hanno partecipato anche laboratori statunitensi dell\u2019Universit\u00e0 del North Carolina e della Harvard Medical School).", "Come avevamo spiegato su Facta , nessuno di questi aspetti dimostra per\u00f2 che l\u2019origine del virus Sars-CoV-2 sia artificiale o comunque da ricercare in un laboratorio di Wuhan.", "In conclusione, quanto contenuto nel \u201c fact sheet\u201d \u2013 che non sembra essere un \u00abdocumento desecretato\u00bb come affermato da Affaritaliani.it \u2013 o \u00e8 gi\u00e0 noto, o non \u00e8 suffragato da alcuna prova.", "Nessuno di questi dati comunque cambierebbe significativamente quanto sappiamo finora sull\u2019origine della pandemia di Covid-19: il \u201c fact sheet\u201d stesso ammette che \u00abil virus potrebbe essere emerso naturalmente dal contatto umano con animali infetti\u00bb.", "Ricordiamo poi che \u00e8 bene considerare questi documenti nel loro contesto.", "Quando abbiamo analizzato la teoria cospiratoria secondo cui il virus Sars-CoV-2 sarebbe stato frutto di esperimenti militari, avevamo anche raccontato come questo genere di accuse sull\u2019origine delle epidemie o pandemie sia storicamente da sempre una tattica di propaganda geopolitica.", "\u00c8 plausibile che questo documento, fino a quando non emergeranno prove a sostegno delle sue affermazioni, debba essere considerato parte di questo tipo di scontri.", "Pu\u00f2 essere utile ricordare che lo stesso ex segretario di Stato Mike Pompeo non ha fatto mistero , quando era a capo della Cia, del fatto che la sincerit\u00e0 non era in cima alle loro preoccupazioni qualora vi siano interessi in gioco."], "category": "Senza prove", "publish_date": "2021-01-28", "tags": ["#verabot", "cina", "covid-19", "istituto di virologia di wuhan", "laboratorio", "pandemia", "sars-cov-2"], "links": ["https://archive.is/Fdd9l", "https://2017-2021.state.gov/fact-sheet-activity-at-the-wuhan-institute-of-virology//index.html", "https://www.bloomberg.com/news/articles/2021-01-16/u-s-steps-up-claims-covid-19-may-have-escaped-from-chinese-lab", "https://www.businessinsider.com/who-is-mike-pompeo-2017-11?r=DE&IR=T", "https://www.nature.com/articles/s41586-020-2012-7#author-information", "https://www.sciencemag.org/sites/default/files/Shi%20Zhengli%20Q%26A.pdf", "https://www.ws-virology.org/dt_team/zhengli-shi/", "https://science.sciencemag.org/content/369/6503/487", "https://facta.news/storie/2020/10/06/pandemie-teorie-del-complotto-e-virus-usciti-dal-laboratorio-una-storia-che-si-ripete/", "https://www.ncbi.nlm.nih.gov/pmc/articles/PMC4797993/", "https://facta.news/storie/2020/10/06/pandemie-teorie-del-complotto-e-virus-usciti-dal-laboratorio-una-storia-che-si-ripete/", "https://facta.news/storie/2020/10/06/pandemie-teorie-del-complotto-e-virus-usciti-dal-laboratorio-una-storia-che-si-ripete/", "https://www.snopes.com/fact-check/pompeo-cia-quote-on-rt/"]}
{"url": "https://facta.news/senza-prove/2021/01/28/non-ci-sono-prove-che-trump-abbia-permesso-alla-guardia-nazionale-di-soggiornare-in-un-suo-hotel-a-washington/", "title": "Non ci sono prove che Trump abbia permesso alla Guardia Nazionale di soggiornare in un suo hotel a Washington", "content": ["Il 22 gennaio 2021 su Facebook \u00e8 stata pubblicata una foto che mostra dei soldati della Guardia Nazionale degli Stati Uniti d\u2019America ripresi all\u2019interno di un parcheggio di un garage.", "La foto \u00e8 accompagnata da questo commento, scritto da chi ha pubblicato il post su Facebook: \u00abQuesta mattina OANN ha riferito che il presidente Trump ha dato il permesso alle truppe di soggiornare nel suo sontuoso Trump Hotel a Washington DC\u00bb.", "Il riferimento \u00e8 alla notizia secondo cui centinaia di soldati della Guardia Nazionale hanno ricevuto l\u2019ordine di lasciare il Campidoglio e riposarsi per diverse ore nei parcheggi vicini.", "I soldati erano a Washington perch\u00e9 dopo l\u2019assalto al Capitol Hill di inizio anno, il 20 gennaio 2021 oltre 20 mila truppe della Guardia Nazionale sono state inviate nella capitale per garantire la sicurezza durante la cerimonia di insediamento della nuova amministrazione guidata da Joe Biden.", "Secondo quanto riferito dai funzionari della Guardia Nazionale, i soldati avevano stanze d\u2019albergo dove poter riposare a fino del proprio turno.", "Ma le truppe della Guardia Nazionale non potevano accedere rapidamente e comodamente alle loro stanze perch\u00e9, spiega Snopes , i loro turni duravano solo poche ore e alcuni hotel dove risiedevano erano troppo distanti.", "Dopo la pubblicazione di diversi articoli sulle condizioni critiche dei garage \u2013 dove, ad esempio, i servizi igienici non erano molti \u2013 c\u2019\u00e8 stata per\u00f2 una forte indignazione nell\u2019opinione pubblica e i membri della guardia nazionale sono stati autorizzati a rientrare nel Campidoglio.", "La notizia secondo cui Donald Trump avrebbe permesso alle truppe di soggiornare nell\u2019hotel di sua propriet\u00e0 a Washington non trova per\u00f2 riscontro in nessuna comunicazione ufficiale delle autorit\u00e0 competenti.", "Andiamo con ordine.", "Venerd\u00ec 22 gennaio il sito Oann (One American News Network) ha pubblicato un articolo in cui dava la presunta notizia che l\u2019ex presidente Donald Trump avrebbe dato a migliaia di truppe della Guardia Nazionale il permesso di soggiornare nel suo Hotel a Washington.", "Oann \u00e8 un sito d\u2019informazione con una linea conservatrice, autodefinitosi lo scorso marzo come \u201cuno dei pi\u00f9 grandi\u201d sostenitori dell\u2019ex presidente.", "Il sito \u00e8 stato accusato di diffondere teorie cospirazioniste e disinformazione.", "Nel pezzo di Oann si legge che la fonte di questa notizia sarebbe \u00abun consigliere\u00bb secondo cui Trump\u00a0 avrebbe informato le truppe che potevano soggiornare nel suo hotel.\u00a0 Il maggiore Matt Murphy \u2013 portavoce della Guardia Nazionale \u2013 ha chiarito per\u00f2 all\u2019 Associated Press (Ap) che il corpo militare non ha mai ricevuto alcuna offerta di soggiorno al Trump International Hotel di Washington , l\u2019albergo dell\u2019ex presidente americano.", "Inoltre, stando a quanto dichiarato, i soldati avrebbero trascorso nei parcheggi del Campidoglio solo dei momenti di riposo per poi riprendere il servizio.", "Il capitano Chelsi Johnson \u2013 portavoce della Guardia Nazionale di Washington \u2013 ha dichiarato inoltre all\u2019 Ap che tutte le truppe che hanno partecipato alla missione al Campidoglio avevano stanze d\u2019albergo gi\u00e0 assegnate in cui tornare alla fine dei propri turni e che nessuna di queste era all\u2019interno dell\u2019albergo di Trump.", "In conclusione, la notizia secondo cui Trump avrebbe dato a migliaia di truppe della Guardia Nazionale il permesso di soggiornare nel suo Hotel a Washington viene da un\u2019unica fonte, un sito a favore di Trump e accusato di diffondere disinformazione.", "Inoltre, la notizia non trova riscontro in nessuna fonte ufficiale.", "Infine, due portavoce della Guardia Nazionale hanno dichiarato che il corpo non ha mai ricevuto un\u2019offerta di soggiorno al Trump International Hotel e che i soldati avevano stanze d\u2019albergo gi\u00e0 assegnate in cui tornare alla fine dei propri turni e nessuna di queste era all\u2019interno dell\u2019albergo dell\u2019ex presidente degli Stati Uniti d\u2019America."], "category": "Senza prove", "publish_date": "2021-01-28", "tags": ["donald trump", "guardia nazionale", "joe biden"], "links": ["https://www.facebook.com/photo/?fbid=768601577422849&set=basw.Abr3RJlrZbz4ccjsqlTDBEKZK8o0JDVuH9He4QtX4ztvAJQYNtpAwsFwrULBCWpnYtvqd4IvDCONZabLNaTc2m6oljTGmqu-EJ2dFfyQuYCXbAicEk9uBIZ-ebQ3eNPPL3MUFaL4Q7yJtFZmo43LlJDObdREcAkGB-WPXm27LkpbJg&opaqueCursor=AbrAuu-t6ifPAihIk3PvHgLYHbOvjJsUFX-NPjSYwobUXbkrRN5EJCI_M6YldjySoR38W-gHe9628qDgQe-LRsaCVylku3lvZDK3N2M5myagm8NQVl2QAiJRhBA0_y32m6m4uKIck74E9myx2BwtOyRo3Yc3R28arJsSncc-83fHzhD2RdmEServ51hjSlEyS1bxGVzEBzNp8k3NB6RQhuGM2gtfGb9Ad8cODF1_-Q6C63997-k7B9-wPXtfZBJ4Qad9nZCR_WUXj1YK0VDPeOZPRzPoOCZXym8BQnpS_XP3RFWmU3-tlq6QiMeTEPulN6iZzWm1HevFxoGdV6GnMWeHMpQfy1U6JJqL9FHhvQ_CFwtrTj9Su40j-uxPeFOIWJ08OpPo1wAtoxAy-Dm2v2zuXoy5QfDRClpgV8Sxemk6Kg20TpvWzKMibCQqv7WPj0JGdMhoKS3uQPG14oyEUlCAsckrfBQoI7HS8T5O6wTv4j5e7fGS-0GM9ekOZB09RSUtei3kW6BM6AnsIevhYjwHfgh66CZUlK65RdoRqoexG5AlqlEQfYSsoaa6lGB8PK5jmqFExgLCr81tigCLAHunyOClzOIWYkQNJeKWVTpIyqPpt-O9nhZJel5w7Qx__0wz8sNSS5dXUHBKCgzMEW2o3Esz7KL6iI1qKrKSGvPyRnI2bRZRbMSw8q-uknTSxirD_HJ6h0RNBBergH71jWoXpIqYEvmFQrIOVHhuLaiG_6b9c-YhWIxHo3e4z-7rApPZLhq8F-pPZXZ7zEV20twS", "https://www.politico.com/news/2021/01/21/national-guard-troops-vacate-capitol-461220", "https://www.ilfattoquotidiano.it/2021/01/07/assalto-a-capitol-hill-4-morti-e-52-arrestati-anche-pence-scarica-trump-la-violenza-non-vince-mai-e-il-congresso-proclama-biden/6057510/", "https://www.snopes.com/fact-check/trump-national-guard-troops-hotel/", "https://www.chicagotribune.com/nation-world/ct-nw-national-guard-parking-garage-20210122-hwia4quhvvarvkhitvksfx3zu4-story.html", "https://apnews.com/article/biden-inauguration-joe-biden-riots-6c9bd3ed150cbb6c3cf0b90084440293?utm_campaign=SocialFlow&utm_source=Twitter&utm_medium=AP", "https://archive.is/ZKkJA", "https://thehill.com/homenews/media/436553-conservative-outlet-complains-about-lack-of-trump-shout-out-at-rally", "https://www.axios.com/youtube-temporarily-suspends-demonetizes-oann-420e8ea9-66c1-4eab-9754-6e3b708483c9.html", "https://www.linkedin.com/in/azprpro/", "https://apnews.com/article/fact-checking-9936460959", "https://www.trumphotels.com/washington-dc", "https://www.linkedin.com/in/chelsi-johnson-9aa58b38/", "https://apnews.com/article/fact-checking-9936460959", "https://www.trumphotels.com/washington-dc"]}
{"url": "https://facta.news/notizia-falsa/2021/01/29/non-e-vero-che-secondo-loms-non-e-necessario-indossare-una-mascherina/", "title": "Non \u00e8 vero che secondo l\u2019Oms \u00abnon \u00e8 necessario indossare una mascherina\u00bb", "content": ["Il 29 gennaio 2021 la redazione di Facta ha ricevuto la richiesta di verificare un articolo pubblicato due giorni prima su Telegra.ph e intitolato \u201cOMS: NON \u00e8 necessario indossare una maschera\u201d.", "Nel testo si legge che il 22 gennaio 2021 l\u2019Organizzazione mondiale della sanit\u00e0 (Oms) avrebbe affermato \u00abche non c\u2019\u00e8 motivo medico scientifico per una persona sana di indossare una maschera al di fuori di un ospedale\u00bb.", "Nell\u2019articolo si legge anche che l\u2019Oms avrebbe ammesso che i test Pcr per individuare se una persona \u00e8 positiva al nuovo coronavirus \u00abproducono enormi quantit\u00e0 di falsi positivi\u00bb.", "Questa notizia non trova riscontro in nessuna testata nazionale e internazionale e in nessun comunicato ufficiale dell\u2019Organizzazione mondiale della sanit\u00e0.", "Si tratta quindi di una notizia frutto di fantasia.", "Durante la conferenza stampa dell\u2019Oms ( qui la trascrizione) tenutasi lo scorso 22 gennaio non \u00e8 stato mai sostenuto che le mascherine \u2013 tra gli strumenti di prevenzione utilizzati per contrastare il contagio da nuovo coronavirus \u2013 non sono necessarie \u00abal di fuori di un ospedale\u00bb.", "Durante la conferenza stampa la responsabile tecnica dell\u2019Oms sulla Covid-19 \u2013 la dott.ssa Maria Van Kerkhove \u2013 ha affermato ( qui il video, al minuto 46:04) che le mascherine sono una delle misure che aiuta a ridurre la trasmissione, in combinazione con altre, come il distanziamento e l\u2019igiene delle mani.", "Sul sito dell\u2019Oms esiste anche una pagina che spiega come e quando utilizzare le mascherine.", "Infine, non \u00e8 nemmeno vero che l\u2019Oms ha ammesso che i test eseguiti con la tecnica della Polymerase chain reaction (Pcr) per individuare le persone positive al nuovo coronavirus producono enormi quantit\u00e0 di falsi positivi.", "Come ha verificato il sito di fact-checking PolitiFact , il 20 gennaio 2021 l\u2019Oms ha pubblicato un promemoria destinato ai tecnici di laboratorio in cui si sosteneva che i risultati positivi dei test devono essere interpretati con cura e nel contesto di altre informazioni, come l\u2019osservazione clinica e la storia del paziente, per ridurre il rischio di falsi positivi.", "Su Facta ci siamo gi\u00e0 occupati in passato di casi di disinformazione sui test eseguiti con la tecnica Pcr ( qui , qui e qui )."], "category": "Notizia Falsa", "publish_date": "2021-01-29", "tags": ["#verabot", "covid-19", "mascherine", "nuovo coronavirus sars-cov-2", "oms", "organizzazione mondiale della sanit\u00e0"], "links": ["https://archive.is/RdOBf", "https://www.who.int/publications/m/item/covid-19-virtual-press-conference-transcript---22-january-2021", "https://twitter.com/mvankerkhove", "http://webtv.un.org/media/watch/who-press-conference-covid-19-update-geneva-22-january-2021/6225420470001/?term=", "https://www.who.int/emergencies/diseases/novel-coronavirus-2019/advice-for-public/when-and-how-to-use-masks", "https://www.politifact.com/factchecks/2021/jan/22/gateway-pundit/who-did-not-admit-pcr-tests-grossly-inflate-positi/", "https://www.who.int/news/item/20-01-2021-who-information-notice-for-ivd-users-2020-05", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/notizia-falsa/2020/09/04/linventore-del-test-pcr-non-ha-detto-che-e-inutile-per-diagnosticare-malattie-infettive/", "https://facta.news/fuori-contesto/2020/12/07/questo-discorso-di-kary-mullis-non-dimostra-che-il-test-pcr-per-la-covid-19-non-serve/"]}
{"url": "https://facta.news/notizia-falsa/2021/01/26/giuseppe-conte-non-ha-fatto-questo-discorso-per-ottenere-la-fiducia-al-senato/", "title": "Giuseppe Conte non ha fatto questo discorso per ottenere la fiducia al Senato", "content": ["Il 24 gennaio 2021 su Facebook \u00e8 stata pubblicata una foto di Giuseppe Conte , il presidente del Consiglio dimessosi dopo la crisi politica aperta lo scorso 13 gennaio da Italia Viva, il partito guidato da Matteo Renzi.", "L\u2019immagine \u00e8 accompagnata da un testo che, secondo l\u2019autore del post oggetto della nostra verifica, Conte avrebbe pronunciato \u00abal Senato nel giorno della fiducia per scongiurare la crisi aperta da Renzi\u00bb.", "Il discorso di Conte inizierebbe con queste parole: \u00abPosso anche togliere il disturbo, ma, certamente, non perch\u00e9 lo dici tu o quegli altri due o tre.", "Vedete, io non sono un politico di professione.", "La mia professione \u00e8 un\u2019altra.", "Io sono stato chiamato a guidare il Governo perch\u00e9 c\u2019era bisogno di una persona credibile e ce n\u2019era bisogno perch\u00e9 voi non lo eravate pi\u00f9, non eravate pi\u00f9 presentabili, perch\u00e9 voi l\u2019avete sporcata, la politica\u00bb.", "Questa notizia non trova riscontro in nessuna testata nazionale e internazionale, n\u00e9 in nessun documento o atto ufficiale della presidenza del Consiglio dei ministri.", "Si tratta quindi una notizia frutto di fantasia.", "Il 19 gennaio 2021 Giuseppe Conte si \u00e8 presentato al Senato tenendo un discorso sulla situazione politica italiana dopo lo strappo di Italia Viva.", "Durante le sue comunicazioni ai senatori non ha mai pronunciato le parole falsamente attribuite nel post oggetto della nostra verifica, come si pu\u00f2 verificare qui .", "Il discorso riportato su Facebook non compare neanche nella replica del presidente del Consiglio dopo gli interventi dei diversi senatori.", "Precisiamo infine che un simile discorso non \u00e8 stato pronunciato da Conte nemmeno il giorno precedente alla Camera dei Deputati, come si pu\u00f2 verificare qui ."], "category": "Notizia Falsa", "publish_date": "2021-01-26", "tags": ["crisi politica", "giuseppe conte", "italia viva", "matteo renzi", "senato", "senato della repubblica"], "links": ["https://www.facebook.com/photo.php?fbid=1289556411462285&set=a.329863850764884&type=3&theater", "http://www.governo.it/it/governo/conte-ii/presidente-del-consiglio/giuseppe-conte", "https://www.quirinale.it/elementi/51586", "https://www.adnkronos.com/conte-accetto-dimissioni-ministre-italia-viva_5FKAKgWgTDJko8scKAMbqO", "https://www.repubblica.it/politica/2021/01/19/news/crisi_di_governo_conte_fiducia_senato-283187268/", "http://www.governo.it/it/articolo/comunicazioni-del-presidente-conte-al-senato/16082", "http://www.governo.it/it/articolo/comunicazioni-al-senato-della-repubblica-replica-del-presidente-conte/16085", "http://www.governo.it/it/articolo/comunicazioni-del-presidente-conte-alla-camera-dei-deputati/16070"]}
{"url": "https://facta.news/notizia-falsa/2021/02/04/no-un-nuovo-studio-non-ha-dimostrato-che-lidrossiclorochina-e-efficace-contro-la-covid-19/", "title": "No, un nuovo studio non ha dimostrato che l\u2019idrossiclorochina \u00e8 efficace contro la Covid-19", "content": ["Il 3 febbraio 2021 la redazione di Facta ha ricevuto via Whatsapp la richiesta di verificare un articolo , pubblicato su ByoBlu , il sito e videoblog fondato dall\u2019 ex capo della comunicazione del Movimento 5 Stelle Claudio Messora, di cui avevamo parlato nel merito delle fonti di disinformazione del 2020.", "L\u2019articolo \u00e8 intitolato \u00abL\u2019idrossiclorochina \u00e8 efficace, lo dice uno studio americano.", "Solo il Governo e il Cts tacciono!\u00bb e afferma che, secondo questo studio, idrossiclorochina e azitromicina \u00abridurrebbero le ospedalizzazioni e le morti\u00bb.", "Si tratta di una notizia falsa.", "L\u2019articolo scientifico menzionato esiste ed \u00e8 stato pubblicato sulla rivista medica The American Journal of Medicine a gennaio 2021.", "Non si tratta per\u00f2 di uno studio clinico che evidenzia nuovi dati sui farmaci in esame, ma di una rassegna della letteratura su vari potenziali trattamenti per le prime fasi della Covid-19, tra cui appunto idrossiclorochina e azitromicina.", "L\u2019articolo sostiene che, in assenza di studi clinici conclusivi, potrebbe avere senso trattare la Covid-19 basandosi sul plausibile meccanismo di funzionamento dei farmaci e della patologia.", "L\u2019articolo di The American Journal of Medicine \u00e8 affetto da quello che in inglese si chiama cherry picking , ovvero una selezione accurata delle evidenze a favore delle proprie ipotesi e che tralascia quelle contrarie.", "Per quanto riguarda l\u2019idrossiclorochina, l\u2019articolo citato da ByoBlu ne suggerisce l\u2019efficacia basandosi quasi soltanto su una singola analisi condotta dall\u2019 Henry Ford Hospital di Detroit e pubblicata il 1 luglio 2020.", "Si trattava di un documento retrospettivo basato su dati clinici a posteriori e non uno studio clinico propriamente progettato.", "L\u2019analisi si concludeva ammettendo che i \u00abrisultati andrebbero interpretati con cautela\u00bb e \u00abrichiedono ulteriori conferme in studi clinici controllati e randomizzati\u00bb per valutare \u00abrigorosamente la sicurezza e l\u2019efficacia\u00bb dell\u2019idrossiclorochina.", "Dunque lo studio, per sua stessa ammissione, non aveva un valore definitivo.", "Una rassegna invece molto ricca sui numerosi studi pubblicati sull\u2019uso dell\u2019idrossiclorochina per contrastare la Covid-19 \u00e8 disponibile grazie all\u2019Agenzia Italiana del Farmaco (Aifa), e ne conferma \u00abla completa mancanza di efficacia\u00bb.", "Sempre l\u2019Aifa ha pubblicato a maggio 2020 una rassegna delle evidenze scientifiche disponibili sull\u2019azitromicina nella terapia della Covid-19 e ha concluso che \u00abl\u2019assenza di prove di efficacia\u00bb non consente di raccomandarne l\u2019utilizzo.", "Una meta-analisi pubblicata il 17 dicembre 2020 sulla rivista scientifica Scientific Reports e che prende in esame 14 studi su idrossiclorochina e azitromicina conclude che non ci sono prove di un loro effetto positivo sui pazienti Covid-19 e anzi l\u2019utilizzo sembra essere correlato ad un aumento di mortalit\u00e0 e degenza ospedaliera.", "In conclusione, quanto citato da ByoBlu non \u00e8 uno studio che dimostra l\u2019efficacia dell\u2019idrossiclorochina o altri farmaci, ma una rassegna parziale di alcuni studi precedenti, che non tiene conto di tutta l\u2019evidenza scientifica accumulata in merito.", "Precisiamo poi che l\u2019articolo di ByoBlu distorce la fonte presentandola come uno \u00abstudio\u00bb, cosa che non \u00e8, e suggerendo che si tratterebbe di \u00abprotocolli di cura efficaci\u00bb, affermazione in contrasto con i dati scientifici disponibili."], "category": "Notizia Falsa", "publish_date": "2021-02-04", "tags": ["#verabot", "azitromicina", "byoblu", "covid-19", "efficacia", "idrossiclorochina", "nuovo coronavirus sars-cov-2", "studi clinici"], "links": ["https://www.byoblu.com/2021/02/01/lidrossiclorochina-e-efficace-lo-dice-uno-studio-americano-solo-il-governo-e-il-cts-tacciono/", "https://www.fanpage.it/politica/il-movimento-5-stelle-querela-il-blogger-claudio-messora/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.sciencedirect.com/science/article/pii/S0002934320306732#!", "https://www.henryford.com/locations/henry-ford-hospital", "https://www.ijidonline.com/article/S1201-9712(20)30534-8/fulltext", "https://www.quadernodiepidemiologia.it/epi/cause/stu_pro.htm", "https://www.aifa.gov.it/documents/20142/1123276/idrossiclorochina+update04_25.11.2020.pdf/f6789159-c43a-62b9-e231-f5e844d62393", "https://www.aifa.gov.it/documents/20142/1123276/azitromicina_05.05.2020.pdf/272d910e-1f59-d69c-28f0-805f096ae4d3", "https://www.nature.com/articles/s41598-020-77748-x#Sec2"]}
{"url": "https://facta.news/notizia-vera/2021/01/29/si-in-cina-hanno-iniziato-ad-usare-tamponi-anali-per-il-sars-cov-2/", "title": "S\u00ec, in Cina hanno iniziato ad usare tamponi anali per il Sars-CoV-2", "content": ["Il 28 gennaio 2021 la redazione di Facta ha ricevuto via social network diverse segnalazioni della notizia (pubblicata per esempio qui e qui ) secondo cui la Cina avrebbe iniziato a praticare tamponi anali su persone considerate \u00abad alto rischio di contrarre la Covid-19\u00bb.", "Si tratta di una notizia vera.", "L\u2019uso di questi tamponi \u00e8 stato annunciato il 20 gennaio 2021 in una conferenza stampa dell\u2019amministrazione di Pechino.", "Secondo la conferenza stampa \u2013 che Facta ha verificato con l\u2019aiuto di madrelingua cinesi\u2013 tutti gli studenti e il personale di una scuola di Pechino in cui, il 18 gennaio 2021, \u00e8 stato identificato un caso di Covid-19, sono stati messi in quarantena e testati con tampone nasofaringeo, orofaringeo e anale.", "In un altro video originariamente trasmesso il 23 gennaio 2021 dall\u2019emittente di stato cinese (e che abbiamo verificato, anche in questo caso, con l\u2019aiuto di madrelingua), il vicedirettore dell\u2019unit\u00e0 di malattie infettive dell\u2019ospedale You\u2019An di Pechino, Li Tongzeng, ha spiegato che, secondo alcuni studi i tamponi nasali e orali potrebbero risultare dei falsi negativi in persone asintomatiche o con sintomi leggeri.", "I tamponi anali sarebbero pi\u00f9 precisi perch\u00e9 il virus permane nel sistema digerente pi\u00f9 a lungo.", "Li Tongzeng ha aggiunto inoltre che non si tratta di un metodo applicato su \u00abvasta scala\u00bb (come invece scrive in Italia Leggo riportando la notizia in un articolo del 27 gennaio 2021).", "Sono tamponi fatti su pazienti specifici a rischio o gi\u00e0 positivi, non per attivit\u00e0 di screening di massa, ma per motivi pratici.", "Secondo Li Tongzeng sarebbe importante evitare, in questi casi, il rischio di falsi negativi anche a causa delle varianti pi\u00f9 infettive del virus come la B.1.1.7 scoperta nel Regno Unito (di cui avevamo parlato qui ).", "Esistono effettivamente alcuni rapporti sull\u2019uso dei tamponi anali nella diagnosi di infezione da Sars-CoV-2 che concordano con quanto affermato alla televisione di stato cinese.", "Secondo una rassegna della letteratura medica pubblicata dalla Scuola di Medicina dell\u2019Universit\u00e0 di Nairobi il 13 maggio 2020, in diversi casi i pazienti Covid-19 che non risultavano pi\u00f9 positivi al tampone nasofaringeo erano per\u00f2 positivi ai tamponi anali.", "In un caso, descritto dai medici del Drum Tower Hospital di Nanchino (Cina) in una comunicazione scientifica pubblicata il 16 maggio 2020, un paziente asintomatico \u00e8 risultato ripetutamente negativo ai tamponi nasofaringei, ma positivo a quelli anali.", "Secondo un\u2019altra rassegna delle conoscenze scientifiche sulla persistenza del virus Sars-CoV-2 in pazienti convalescenti da Covid-19, pubblicata nell\u2019agosto 2020 da ricercatori dell\u2019Universit\u00e0 del Jilin (Cina), non \u00e8 per\u00f2 chiaro se un tampone anale positivo significhi automaticamente che nel tratto gastrointestinale rimanga una quantit\u00e0 di virus tale da contagiare.", "La carica virale in questi campioni infatti risulta bassa e non \u00e8 stato finora possibile isolare, da questi, virus infettivo.", "Lo stesso articolo accademico avverte che al momento non \u00e8 neanche sicuro che questi pazienti non siano contagiosi, e che quindi bisogna porre attenzione e \u00abprendere le opportune misure di prevenzione\u00bb.", "Inoltre, anche se \u00e8 vero che i tamponi anali sono capaci a volte di identificare il virus Sars-CoV-2 in pazienti negativi ai tamponi nasofaringei, non sono in media pi\u00f9 sensibili di questi ultimi: uno studio pubblicato il 7 gennaio 2021 da medici e ricercatori di vari ospedali cinesi, e che ha confrontato l\u2019accuratezza dei campioni presi da varie parti o fluidi corporei, mostra che in generale il classico tampone nasofaringeo \u00e8 capace di reperire il virus molto pi\u00f9 spesso del tampone anale o di altri tipi di campioni.", "In conclusione, \u00e8 vero che la Cina ha introdotto l\u2019uso dei tamponi anali per assicurarsi di identificare il virus anche in soggetti asintomatici o scarsamente sintomatici nei quali, come sembra suggerito dalla letteratura medico-scientifica, a volte il tampone nasofaringeo non identifica con sicurezza la presenza di Sars-CoV-2.", "Non \u00e8 per\u00f2 un metodo utilizzato per lo screening di massa.", "Ringraziamo la dottoressa Ruiyao \u2018Marika\u2019 Cai (Universit\u00e0 di Stanford) per l\u2019assistenza con i video in lingua cinese."], "category": "Notizia Vera", "publish_date": "2021-01-29", "tags": ["#verabot", "cina", "coronavirus", "coronavirus sars-cov-2", "covid-19", "tamponi", "tamponi anali"], "links": ["https://www.mondonotizie.eu/2021/01/27/coronavirus-avviata-la-pratica-del-tampone-anale/", "https://www.leggo.it/covid/tampone_anale_covid_cina_ultime_notizie-5728098.html", "http://www.beijing.gov.cn/shipin/Interviewlive/420.html", "https://mp.weixin.qq.com/s?__biz=MjM5MjAxNDM4MA==&mid=2666388876&idx=2&sn=9c5d8f5fea8e56a2c3b0fa0499f16c9b&chksm=bdb5b4cf8ac23dd9df76ff5eaafab7b60beb784a017ec7aca1a5a14ab182920edfc51b4c8f69&mpshare=1&scene=1&srcid=0123glfrsMgk9eeT3zXeeb2I&sharer_sharetime=1611719242841&sharer_shareid=02c69e528c9b6ba22233f1b6b35b9516&exportkey=ASU3gPodzOeNORmrnRLoayw%3D&pass_ticket=nptAa%2BNsM2zWxfcEpPNca7dSCd3s2F3bbkhgcZReS3F0Kg4jiNA8qQZ1w8EVW%2B9x&wx_header=0#rd", "https://www.globaltimes.cn/page/202101/1213668.shtml", "https://www.leggo.it/covid/tampone_anale_covid_cina_ultime_notizie-5728098.html", "https://facta.news/storie/2020/12/22/che-cosa-sappiamo-della-nuova-variante-di-sars-cov-2-diffusa-nel-regno-unito/", "https://www.ncbi.nlm.nih.gov/pmc/articles/PMC7272912/pdf/JMV-9999-na.pdf", "https://www.ncbi.nlm.nih.gov/pmc/articles/PMC7229446/", "https://www.ncbi.nlm.nih.gov/pmc/articles/PMC7403029/", "https://www.ncbi.nlm.nih.gov/pmc/articles/PMC7790347/", "https://tessier-lavigne-lab.stanford.edu/people/ruiyao-marika-cai"]}
{"url": "https://facta.news/fuori-contesto/2021/02/05/non-ci-sono-prove-che-collegano-il-vaccino-anti-covid-ad-attacchi-di-cuore/", "title": "Non ci sono prove che collegano il vaccino anti-Covid ad attacchi di cuore", "content": ["Il 5 febbraio 2021 la redazione di Facta ha ricevuto via email la segnalazione di un articolo pubblicato il 27 gennaio 2021 dal sito Secondo Piano News , intitolato \u00abUn altro infermiere muore nel sonno.", "\u201cInfarto\u201d.", "Aveva fatto la seconda dose di vaccino\u00bb.", "L\u2019articolo commenta cos\u00ec il decesso: \u00abProbabilmente si tratta dell\u2019ennesima \u201ccoincidenza\u201d, cos\u00ec come \u201ccasuali\u201d appaiono i tanti decessi e le gravi reazioni avverse che si stanno registrando in questi giorni sul personale sanitario vaccinato\u00bb.", "L\u2019articolo prosegue ricordando notizie di altri recenti decessi per infarto avvenuti tra soggetti vaccinati contro la Covid-19.", "Queste morti sono raccontate da Secondo Piano News in modo da suscitare il sospetto che siano state causate dal vaccino: \u00abInfermiera muore nel sonno a Frosinone: \u201cCause naturali\u201d, ma era stata vaccinata\u00bb \u00e8 il titolo di un articolo del 18 gennaio 2021;\u00a0 \u00abFarmacista si vaccina e muore.", "Ausl: \u201cVaccino non c\u2019entra\u201d.", "Ma veramente?\u00bb un altro del 23 gennaio 2021.", "La notizia del decesso \u00e8 reale, ma non ci sono prove di un legame tra attacchi cardiaci e vaccini contro la Covid-19.", "Andiamo con ordine.", "La persona in questione, deceduta tra 22 e 23 gennaio 2021, era un infermiere del Policlinico Tor Vergata di Roma, come riportato qui e qui .", "Le fonti giornalistiche attribuscono la morte a un infarto durante il sonno.", "Risulta per\u00f2 tendenzioso correlare il decesso dell\u2019infermiere romano alla vaccinazione contro la Covid-19.", "Non esiste infatti, al momento, nessuna prova di una correlazione tra vaccino e infarti, e i dati non indicano che l\u2019incidenza di problemi cardiaci sia significativamente superiore nei vaccinati.", "Negli studi clinici di fase 3 sul vaccino Pfizer/BioNTech, l\u2019unico decesso per infarto (su 43.252 partecipanti) \u00e8 stato riscontrato nel gruppo che aveva ricevuto il placebo, e non il vaccino.", "Per il vaccino Moderna, sono stati riscontrati cinque infarti nei soggetti che hanno ricevuto il vaccino e tre nel gruppo placebo, un numero troppo piccolo di casi perch\u00e9 il confronto \u00absuggerisca una relazione causa-effetto\u00bb, come sostenuto nel report della Food and Drug Administration degli Stati Uniti.", "Il rapporto di farmacovigilanza sui vaccini Covid-19 dei Centers for Disease Control degli Stati Uniti del 27 gennaio 2021 ha analizzato i casi di morte da arresto cardiaco improvviso tra i vaccinati e i non vaccinati ricoverati nelle rsa.", "Statisticamente nel campione e nell\u2019intervallo di tempo in esame ci si attendevano circa 168 decessi per questa causa; i casi di morte riportati come sospetti eventi avversi dopo il vaccino sono stati solo 18.", "Lo stesso documento riporta i risultati di un\u2019altra analisi su 25.000 residenti in 284 rsa, secondo cui la mortalit\u00e0 a breve termine non cambia con il vaccino o \u00e8 addirittura inferiore .", "In conclusione, il decesso dell\u2019infermiere romano \u00e8 reale, ma al momento non c\u2019\u00e8 nessuna prova che vi sia un rapporto causa-effetto con il vaccino contro la Covid-19 e il contesto in cui viene inserito dall\u2019articolo a noi segnalato \u00e8 tendenzioso e fuorviante."], "category": "Fuori Contesto", "publish_date": "2021-02-05", "tags": ["#verabot", "coronavirus sars-cov-2", "covid-19", "eventi avversi", "infarto", "sars-cov-2", "studi clinici", "vaccino covid"], "links": ["https://archive.vn/jwOLm", "https://archive.today/IKHLP", "https://archive.today/x1mAx", "https://roma.repubblica.it/cronaca/2021/01/23/news/roma_infermiere_morto_nel_sonno_a_42_anni_ciao_gigi_ci_rincontreremo_-283850647/", "https://www.assocarenews.it/infermieri/muore-infermiere-a-42-anni-un-arresto-cardiaco-improvviso-lo-ha-stroncato-sul-colpo-inutili-i-soccorsi", "https://www.nejm.org/doi/full/10.1056/NEJMoa2034577", "https://www.fda.gov/media/144673/download", "https://www.cdc.gov/vaccines/acip/meetings/downloads/slides-2021-01/06-COVID-Shimabukuro.pdf#page=50", "https://www.cdc.gov/vaccines/acip/meetings/downloads/slides-2021-01/06-COVID-Shimabukuro.pdf#page=41", "https://www.cdc.gov/vaccines/acip/meetings/downloads/slides-2021-01/06-COVID-Shimabukuro.pdf#page=40"]}
{"url": "https://facta.news/notizia-falsa/2021/02/04/mario-draghi-non-ha-detto-che-in-tempo-di-crisi-il-vero-problema-sono-i-piccoli-evasori-come-i-commercianti-e-gli-artigiani/", "title": "Mario Draghi non ha detto che in tempo di crisi \u00abil vero problema sono i piccoli evasori, come i commercianti e gli artigiani\u00bb", "content": ["Il 3 febbraio 2021 su Facebook \u00e8 stata pubblicata un\u2019immagine che mostra una foto di Mario Draghi , ex presidente della Banca centrale europea e presidente del Consiglio italiano incaricato con riserva di formare un nuovo governo.", "Stando alla frase riportata sull\u2019immagine, Draghi avrebbe dichiarato che \u00abin tempo di crisi \u00e8 facile prendersela con le banche quando il vero problema sono i piccoli evasori, come i commercianti e gli artigiani\u00bb.", "Questa dichiarazione circola in rete almeno dal 2014 , ma non trova riscontro in nessuna testata nazionale e internazionale e in nessun discorso o comunicazione ufficiale di Draghi.", "Si tratta quindi di una notizia frutto di fantasia.", "La falsa dichiarazione sembra essere nata dalla distorsione di un parte del discorso che Draghi, allora governatore della Banca d\u2019Italia (carica che ricopr\u00ec dal 29 dicembre 2005 al 31 ottobre 2011), pronunci\u00f2 il 31 maggio 2010 all\u2019assemblea ordinaria annuale dei partecipanti della Banca Centrale Italiana contro i danni dell\u2019evasione fiscale.", "In quell\u2019occasione, durante la lettura della relazione, l\u2019ex governatore aveva dichiarato che l\u2019evasione fiscale \u00ab\u00e8 un freno alla crescita perch\u00e9 richiede tasse pi\u00f9 elevate per chi le paga, riduce le risorse per le politiche sociali, ostacola gli interventi a favore dei cittadini con redditi modesti\u00bb.", "Per questo motivo, Draghi aveva continuato affermando che \u00abgli evasori\u00bb erano \u00abi primi responsabili di quella che viene definita \u201cmacelleria sociale\u201d\u00bb, come si pu\u00f2 verificare qui .", "La notizia all\u2019epoca fu riportata da diversi quotidiani nazionali ( qui , qui e qui ).", "Draghi quindi si riferiva agli evasori fiscali in generale, non a commercianti e artigiani.", "Credits: Fotografia da Flickr \u2013 European Central Bank"], "category": "Notizia Falsa", "publish_date": "2021-02-04", "tags": ["evasione fiscale", "mario draghi"], "links": ["https://www.facebook.com/photo.php?fbid=10223910673782280&set=gm.2920065938278275&type=3&theater", "https://www.repubblica.it/politica/la-situazione/2021/02/02/news/draghi_l_italiano_che_ha_salvato_l_europa-285715244/", "https://www.ecb.europa.eu/ecb/html/index.it.html", "https://www.quirinale.it/elementi/52061", "https://www.butac.it/le-citazioni-di-mario-draghi/", "https://www.bancaditalia.it/chi-siamo/storia/governatori-direttori-generali/governatori/mario-draghi/index.html", "https://www.bancaditalia.it/pubblicazioni/interventi-governatore/integov2010/cf09_considerazioni_finali.pdf#page=13", "https://youtu.be/VcyXSbcOIHY?t=1881", "https://st.ilsole24ore.com/art/economia/2010-05-31/sistema-produttivo-bisogno-aliquote-111300.shtml#continue", "https://www.ilsecoloxix.it/economia/2010/05/31/news/draghi-evasori-responsabilidella-macelleria-sociale-1.33130378", "https://www.repubblica.it/economia/2010/05/31/news/draghi_bene_la_riduzione_della_spesa_ma_si_punti_anche_sul_ritorno_alla_crescita-4456611/"]}
{"url": "https://facta.news/fuori-contesto/2021/02/04/questo-video-non-mostra-agenti-di-polizia-viennesi-che-marciano-insieme-ai-cittadini-contro-il-lockdown/", "title": "Questo video non mostra agenti di polizia viennesi che marciano \u00abinsieme ai cittadini contro il lockdown\u00bb", "content": ["Il 31 gennaio 2021 su Facebook \u00e8 stato pubblicato un video che mostra un corteo di persone lungo una strada.", "All\u2019inizio del corteo si vedono diversi agenti di polizia, senza il casco e con una mascherina indossata sul volto.", "A seguire, cittadini comuni che sfilano.", "Le immagini sono accompagnate da questo commento, scritto da chi ha pubblicato il video su Facebook: \u00abAustria (Vienna), una parte della Polizia si toglie il casco e marcia insieme ai cittadini contro lockdown e dittatura sanitaria\u00bb.", "Questo contenuto \u00e8 fuorviante e veicola una notizia falsa.", "Andiamo con ordine.", "Come hanno ricostruito i colleghi tedeschi di Correctiv il video \u00e8 stato girato a Vienna durante una manifestazione svoltasi il 31 gennaio 2021 contro le misure restrittive decise dal governo per contrastare il contagio del nuovo coronavirus.", "Durante la giornata di proteste le forze dell\u2019ordine hanno arrestato diversi manifestanti.", "Un portavoce della Polizia viennese ha spiegato a Correctiv che i partecipanti durante la manifestazione sono stati accompagnati dagli agenti per garantire un esito pacifico e non violento e che il mancato utilizzo dell\u2019elmetto era per ridurre una possibile escalation di tensione e violenza.", "Quella che si vede nel video \u00e8 dunque una tattica operativa messa in azione dalle forze dell\u2019ordine.", "Le immagini oggetto della nostra verifica non mostrano, come erroneamente sostenuto, agenti in marcia insieme ai manifestanti."], "category": "Fuori Contesto", "publish_date": "2021-02-04", "tags": ["#verabot", "austria", "coronavirus sars-cov-2", "covid-19", "polizia", "sars-cov-2", "vienna"], "links": ["https://www.facebook.com/fabio.pacitti.3/posts/2825722971032144", "https://correctiv.org/faktencheck/2021/02/04/wien-youtube-video-zum-einsatz-der-polizei-bei-einer-demonstration-fuehrt-ohne-kontext-in-die-irre/", "https://www.google.de/maps/@48.2000637,16.3655442,3a,75y,271.44h,83.29t/data=!3m6!1e1!3m4!1sRDbiqzau8G7cmMFVWCqplQ!2e0!7i16384!8i8192", "https://www.ansa.it/sito/notizie/topnews/2021/01/31/migliaia-sfidano-divieto-manifestazione-arresti-a-vienna_db09c5ce-3f5d-4d3e-962f-1ddfd636d466.html", "https://wien.orf.at/stories/3087666/"]}
{"url": "https://facta.news/notizia-falsa/2021/02/05/no-loms-non-ha-ammesso-che-i-test-pcr-per-individuare-il-nuovo-coronavirus-producono-un-enorme-numero-di-falsi-positivi/", "title": "No, l\u2019Oms non ha ammesso che i test Pcr per individuare il nuovo coronavirus producono \u00abun enorme numero di falsi positivi\u00bb", "content": ["Il 21 gennaio 2021 su Facebook \u00e8 stata pubblicato un post in cui si legge che l\u2019Organizzazione mondiale della sanit\u00e0 (Oms) avrebbe ammesso che i test eseguiti con la tecnica Polymerase chain reaction (Pcr) per individuare la positivit\u00e0 di un soggetto al nuovo coronavirus Sars-CoV-2 produrrebbero \u00ab un enorme numero di falsi positivi \u00bb .", "A conferma della notizia, nel post oggetto della nostra verifica viene linkato un articolo scritto in lingua inglese e pubblicato il 20 gennaio 2021 dal sito Gateway Pundit .", "La notizia oggetto di analisi \u00e8 falsa.", "Andiamo con ordine.", "Gateway Pundit \u00e8 stato definito da NewsGuard \u2013 azienda che analizza i siti di informazione stabilendone il grado di affidabilit\u00e0 \u2013 un sito di estrema destra che pubblica regolarmente contenuti falsi, fuorvianti e teorie del complotto.", "Passiamo al contenuto dell\u2019oggetto della nostra verifica.", "Come ha verificato il sito di fact-checking PolitiFact , il 20 gennaio 2021 l\u2019Oms ha pubblicato un promemoria destinato ai tecnici di laboratorio in cui si sosteneva che i risultati positivi dei test devono essere interpretati con cura e nel contesto di altre informazioni, come l\u2019osservazione clinica e la storia del paziente, per ridurre il rischio di falsi positivi.", "L\u2019Oms ha quindi consigliato ai tecnici di laboratorio di utilizzare istruzioni appropriate per realizzare test Covid-19 in modo da garantire risultati accurati.", "La stessa Oms, contattata da Reuters , ha dichiarato di non aver mai sostenuto che i test Pcr per individuare il nuovo coronavirus sono difettosi, precisando che il contenuto del loro promemoria era stato estrapolato dal contesto originale.", "Su Facta ci siamo gi\u00e0 occupati in passato di casi di disinformazione sui test eseguiti con la tecnica Pcr ( qui , qui e qui )."], "category": "Notizia Falsa", "publish_date": "2021-02-05", "tags": ["#verabot", "covid-19", "nuovo coronavirus sars-cov-2", "organizzazione mondiale della sanit\u00e0", "polymerase chain reaction", "test molecolare"], "links": ["https://www.facebook.com/groups/283306806264370/permalink/325298038731913", "https://archive.is/QV58v", "https://www.newsguardtech.com/wp-content/uploads/2020/02/The-Gateway-Pundit-NewsGuard-Nutrition-Label.pdf", "https://www.newsguardtech.com/it/", "https://www.politifact.com/factchecks/2021/jan/22/gateway-pundit/who-did-not-admit-pcr-tests-grossly-inflate-positi/", "https://www.who.int/news/item/20-01-2021-who-information-notice-for-ivd-users-2020-05", "https://www.reuters.com/article/uk-factcheck-who-instructions-pcr-guidan/fact-check-who-released-guidance-on-proper-use-of-tests-it-did-not-admit-pcr-tests-showed-inflated-infection-numbers-idUSKBN2A429W", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/notizia-falsa/2020/09/04/linventore-del-test-pcr-non-ha-detto-che-e-inutile-per-diagnosticare-malattie-infettive/", "https://facta.news/fuori-contesto/2020/12/07/questo-discorso-di-kary-mullis-non-dimostra-che-il-test-pcr-per-la-covid-19-non-serve/"]}
{"url": "https://facta.news/notizia-vera/2021/02/03/il-video-dellistruttrice-di-aerobica-che-balla-durante-il-colpo-di-stato-in-myanmar-e-reale/", "title": "Il video dell\u2019istruttrice di aerobica che balla durante il colpo di Stato in Myanmar \u00e8 reale", "content": ["Il 1 febbraio 2021 su Facebook e Twitter ha iniziato a circolare \u2013 in Italia e all\u2019estero \u2013 un video della lunghezza complessiva di 1 minuto e 49 secondi che mostra un\u2019istruttrice di aerobica mentre effettua degli esercizi a ritmo di musica.", "La particolarit\u00e0 del filmato risiede per\u00f2 in ci\u00f2 che accade sullo sfondo, dove compaiono una serie di veicoli militari.", "Il video \u00e8 diventato virale grazie alla condivisione di Aditya Raj Kaul editorialista dell\u2019emittente indiana Cnn-News1, che su Twitter ha pubblicato il filmato con un commento in inglese in cui si legge: \u00abUna donna tiene la sua normale lezione di aerobica all\u2019aperto, senza rendersi conto che in Myanmar si stava svolgendo un colpo di stato.", "Dietro la donna che fa aerobica si vede un convoglio militare che raggiunge il parlamento.", "Incredibile!\u00bb.", "Si tratta di una notizia vera.", "Innanzitutto, il 1\u00b0 febbraio 2021 in Myanmar (nazione del sud-est asiatico un tempo nota come Birmania) \u00e8 realmente andato in scena un colpo di Stato militare che ha deposto e arrestato la discussa leader Aung San Suu Kyi, esponente del partito che ha la maggioranza nel parlamento nazionale.", "Nel 1991 San Suu Kyi era stata insignita del premio Nobel per la pace come riconoscimento del suo ruolo a difesa dei diritti umani in Birmania, ma a partire dal 2017 ha attivamente difeso gli apparati militari birmani responsabili della persecuzione della minoranza musulmana dei rohingya (considerata un vero e proprio genocidio da numerose organizzazioni internazionali).", "Il video oggetto della nostra verifica \u00e8 ambientato a Naypyidaw, capitale del Myanmar, e pi\u00f9 nello specifico sulla Royal Lotus Roundabout , una rotatoria sormontata da una statua a forma di fiore di loto e inserita in un parco cittadino che secondo Google Maps si trova a 3 chilometri dalla sede del parlamento birmano, dov\u2019\u00e8 avvenuto il colpo di Stato.", "Il giorno e il luogo sembrano dunque corrispondere con le informazioni riportate nel tweet di Aditya Raj Kaul.", "Il video \u00e8 comparso originariamente sulla pagina Facebook personale di Khing Hnin Wai, la reale autrice del video, che tra le informazioni personali si presenta come \u00abinsegnante di educazione fisica presso il ministero della pubblica istruzione\u00bb.", "Alla data del 3 febbraio, il video ha raccolto oltre 76 mila reazioni e 24 mila condivisioni.", "A mettere in dubbio l\u2019autenticit\u00e0 del filmato \u00e8 stato originariamente Rezaul Hasan Laskar, giornalista che si occupa di esteri per l\u2019 Hindustan Times , il principale quotidiano indiano in lingua inglese.", "Secondo Laskar, il video sarebbe in realt\u00e0 frutto di un montaggio effettuato con il green screen , una tecnica utilizzata per sostituire lo sfondo in un video.", "La prova di tale affermazione risiederebbe nell\u2019ombra della donna, che secondo il giornalista \u00abscompare\u00bb dopo aver oltrepassato la linea rossa.", "Com\u2019\u00e8 possibile verificare attraverso Google Street View , tuttavia, l\u2019ombra scompare per un semplice motivo: l\u2019istruttrice di aerobica si trova in cima ad una scalinata.", "Com\u2019\u00e8 possibile inoltre osservare al minuto 01:04 del video , la telecamera che registra la lezione di aerobica trema leggermente e in quel momento si muove sia la donna, che lo sfondo dietro di lei (effetto che non sarebbe stato possibile riprodurre con il green screen ).", "Per fugare ogni dubbio circa la reale autenticit\u00e0 del contenuto, lo stesso 1 febbraio Wai ha pubblicato un altro post , contenente altri 8 video di sue lezioni di aerobica, registrate nei giorni precedenti ma tutte nello stesso punto.", "In tutti i filmati registrati in presenza di sole (ad esempio qui e qui ) \u2013 e che, precedenti al colpo di Stato, non avrebbero alcun motivo di essere contraffatti \u2013 vediamo l\u2019ombra dell\u2019istruttrice interrompersi alla fine della linea rossa, cos\u00ec come accade nel filmato oggetto di verifica.", "In un\u2019intervista rilasciata a Vice , la donna ha spiegato che il video era stato registrato come parte di \u00abuna competizione di aerobica organizzata dal ministero dello Sport e della Salute\u00bb e che \u00e8 assolutamente reale.", "La versione \u00e8 stata confermata da numerosi analisti di intelligenza artificiale, tra i quali Aric Toler , ricercatore e tra i massimi esperti al mondo di giornalismo investigativo partendo da fonti open-source ."], "category": "Notizia Vera", "publish_date": "2021-02-03", "tags": ["aerobica", "aung san suu kyi", "birmania", "colpo di stato", "myanmar", "video virale"], "links": ["https://www.facebook.com/118828409513421/videos/321785959244598/", "https://twitter.com/AdityaRajKaul/status/1356315137976672259", "https://muckrack.com/adityarajkaul", "https://www.reuters.com/article/us-myanmar-politics-military-text/statement-from-myanmar-military-on-state-of-emergency-idUSKBN2A11A2", "https://www.nobelprize.org/prizes/peace/1991/kyi/facts/", "https://www.amnesty.it/myanmar-il-governo-non-riesce-a-proteggere-i-rohingya/", "https://www.123rf.com/photo_81025515_aerial-view-of-royal-park-rajapruek-roundabout-with-beautiful-green-garden-chiang-mai-thailand-.html", "https://www.google.it/maps/dir/Myanmar+Union+Parliament,+Naypyidaw,+Myanmar+(Birmania)/Royal+Lotus+Roundabout,+Myanmar+(Birmania)/@19.7770373,96.1108776,15z/data=!3m1!4b1!4m14!4m13!1m5!1m1!1s0x30c8be67a47c314d:0xa957723935d6423e!2m2!1d96.1059257!2d19.7745914!1m5!1m1!1s0x30c8bec0490e5ccf:0x7faa79c14afa919c!2m2!1d96.1327033!2d19.7758218!3e0", "https://www.facebook.com/permalink.php?story_fbid=1569283416598932&id=100005518668726", "https://twitter.com/Rezhasan/status/1356517107492524033?s=20", "https://muckrack.com/rezaul-hasan-laskar", "https://www.hindustantimes.com/", "https://www.google.it/maps/@19.7754967,96.1329682,3a,75y,9.76h,90t/data=!3m7!1e1!3m5!1sAF1QipMBsvqNTUyKdG4dPffAiFUuDH43jLhlQhuTWDzm!2e10!3e11!7i7680!8i3840", "https://twitter.com/VonKoutli/status/1356278671267557382", "https://www.facebook.com/permalink.php?story_fbid=1569642986562975&id=100005518668726", "https://www.facebook.com/100005518668726/videos/pcb.1569642986562975/1569583206568953/", "https://www.facebook.com/100005518668726/videos/pcb.1569642986562975/1569578346569439/", "https://www.vice.com/en/article/93w8xe/surreal-dance-video-accidentally-captures-myanmar-coup-as-it-happened", "https://twitter.com/AricToler/status/1356337634642157570?s=20", "https://www.bellingcat.com/author/arictoler/"]}
{"url": "https://facta.news/fuori-contesto/2021/02/05/no-alexandria-ocasio-cortez-non-ha-inventato-la-sua-esperienza-durante-lassalto-al-campidoglio/", "title": "No, Alexandria Ocasio-Cortez non ha inventato la sua esperienza durante l\u2019assalto al Campidoglio", "content": ["Il 5 febbraio 2021 la redazione di Facta ha ricevuto una segnalazione che chiedeva di verificare le informazioni contenute in un tweet pubblicato il giorno precedente dallo youtuber americano Keem, fondatore del canale d\u2019informazione Drama Alert .", "Il tweet oggetto della nostra verifica contiene una mappa del Capitol Complex di Washington, il complesso di venti edifici che, tra le altre cose, ospita la sede del parlamento americano.", "L\u2019immagine evidenzia in particolare la distanza tra il Campidoglio e un edificio chiamato Cannon House Office ed \u00e8 accompagnata da un testo in inglese che recita: \u00abVorrei ricordare a tutti gli YouTuber e gli streamer di Twitch che hanno condiviso AOC [Alexandria Ocasio-Cortez, ndr ] che siete stupidi quanto lei!", "AOC non si trovava al Campidoglio durante la sua esperienza di \u201cpre-morte\u201d.", "Era nel Cannon Building.", "Gli assalitori non sono entrati nel Cannon Building\u00bb.", "Si tratta di una notizia riportata senza il contesto necessario alla sua comprensione e per questo fuorviante.", "Ma andiamo con ordine.", "Il tweet si riferisce ad una lunga diretta Instagram pubblicata il 2 febbraio 2021 da Alexandria Ocasio-Cortez, deputata democratica degli Stati Uniti, intitolata \u00abCos\u2019\u00e8 accaduto al Campidoglio?\u00bb.", "Nel filmato, Ocasio-Cortez racconta i concitati momenti dell\u2019assalto al Campidoglio, andato in scena il\u00a0 6 gennaio 2021 per opera di un gruppo di sostenitori di Donald Trump, confessando di aver temuto per la propria vita.", "Come correttamente riportato da Keem, la deputata democratica si trovava in quel momento in uno degli edifici periferici del Capitol Complex (il Cannon House Office), dove si trovano gli uffici dei deputati.", "L\u2019informazione, per\u00f2, viene esplicitata dalla stessa Ocasio-Cortez ( al minuto 35:38 ) e non \u00e8 dunque in alcun modo nascosta.", "Vale la pena sottolineare, a questo punto, come il Campidoglio e gli uffici dei deputati siano collegati da una serie di tunnel e dunque non fossero in alcun modo al sicuro dall\u2019assalto.", "L\u2019ufficio di Ocasio-Cortez, in ogni caso, il 6 gennaio 2021 non \u00e8 stato raggiunto dagli assalitori.", "A raccontarlo \u00e8 ancora una volta la stessa deputata, dal minuto 44:00 , spiegando di essersi nascosta in bagno e di aver avvertito il suono di alcuni uomini che urlavano \u00abDov\u2019\u00e8 lei?\u00bb.", "Si trattava fortunatamente di agenti di sicurezza arrivati per scortarla, ma il racconto di Ocasio-Cortez si basa proprio sulle sensazioni provate in quegli istanti, paragonati ad un\u2019aggressione sessuale.", "A mettere in dubbio il racconto della deputata, spiega il New York Times , sono stati numerosi commentatori conservatori, ma soprattutto la deputata repubblicana Nancy Mace , che il 4 febbraio ha twittato : \u00abEro a due porte di distanza da AOC e nessun assalitore \u00e8 arrivato nel nostro corridoio\u00bb.", "Poche ore pi\u00f9 tardi Ocasio-Cortez ha risposto alle accuse della collega, con un messaggio su Twitter in cui si legge: \u00abQuesto \u00e8 un attacco cinico e disgustoso.", "Mentre il complesso del Campidoglio veniva preso d\u2019assalto e le persone venivano uccise, nessuno di noi sapeva in quel momento quali aree erano state compromesse.", "In precedenza tu stessa hai detto ai giornalisti che ti eri barricata nel tuo ufficio, temendo di essere in pericolo\u00bb.", "Il tweet oggetto della nostra verifica prova insomma a \u201csmascherare\u201d le inesattezze presenti nel racconto di Ocasio-Cortez, ma tutte le informazioni citate erano gi\u00e0 state correttamente riportate dalla deputata democratica."], "category": "Fuori Contesto", "publish_date": "2021-02-05", "tags": ["alexandria ocasio-cortez", "assalto al campidoglio", "campidoglio", "capitol hill", "donald trump", "instagram", "stati uniti america", "youtube"], "links": ["https://mobile.twitter.com/KEEMSTAR/status/1357174472386748423", "https://www.youtube.com/c/DramaAlert", "https://www.instagram.com/p/CKxlyx4g-Yb/", "https://ocasio-cortez.house.gov/", "https://edition.cnn.com/2021/01/06/politics/us-capitol-lockdown/index.html", "https://www.instagram.com/p/CKxlyx4g-Yb/", "https://www.atlasobscura.com/places/capitol-building-tunnel-system", "https://www.instagram.com/p/CKxlyx4g-Yb/", "https://www.nytimes.com/2021/02/04/technology/aoc-capitol-riots.html", "https://mace.house.gov/", "https://twitter.com/NancyMace/status/1357310744048640000?s=20", "https://twitter.com/AOC/status/1357351901063479296?s=20"]}
{"url": "https://facta.news/fuori-contesto/2021/02/08/questa-foto-non-mostra-una-giornalista-greca-che-aggredisce-draghi-per-essere-lartefice-del-fallimento-della-grecia/", "title": "Questa foto non mostra una \u00abgiornalista greca\u00bb che \u00abaggredisce Draghi per essere l\u2019artefice del fallimento della Grecia\u00bb", "content": ["Il 6 febbraio 2021 su Facebook \u00e8 stata pubblicata una foto che mostra una donna di spalle ripresa mentre interrompe all\u2019improvviso un evento pubblico in cui sta parlando Mario Draghi, dal 2011 al 2019 presidente della Banca centrale europea (Bce) e attuale presidente del Consiglio italiano incaricato (con riserva) per formare un nuovo governo.", "Nell\u2019immagine compare anche questo testo: \u00abGiornalista greca aggredisce Draghi per essere l\u2019artefice del fallimento della Grecia\u00bb.", "Questo contenuto \u00e8 fuorviante e veicola una notizia falsa.", "La foto oggetto della nostra verifica \u00e8 stata scattata il 15 aprile 2015 a Francoforte (Germania) e non mostra un\u2019aggressione, ma la protesta di un\u2019attivista politica, con lancio di coriandoli , durante una conferenza stampa tenuta da Mario Draghi.", "Qui \u00e8 possibile vedere un video che immortala il momento della protesta.", "La donna si chiama Josephine Witt , \u00e8 nata nel 1993 e gi\u00e0 in precedenza aveva manifestato come attivista del gruppo Femen (un movimento femminista di protesta) in altri eventi pubblici con capi di stato o leader politici, come si pu\u00f2 verificare dalle interviste rilasciate dalla donna a varie testate europee ( qui , qui e qui ).", "Durante la protesta contro Draghi, Witt indossava una maglietta con la scritta: \u00abEnd the #ECB Dick-tatorship\u00bb, come si pu\u00f2 verificare qui .", "Al Corriere della Sera l\u2019attivista politica aveva spiegato le ragioni del suo gesto: \u00abNon \u00e8 contro la persona di Mario Draghi, ma per ci\u00f2 che rappresenta: la Bce.", "Da tempo in Germania ci sono queste proteste contro la Banca centrale per la situazione greca, a Francoforte c\u2019\u00e8 stata una mobilitazione durata un mese contro il suo nuovo grattacielo.", "Si tratta di un\u2019istituzione che ha un\u2019enorme influenza sulle nostre vite e per\u00f2 su di lei non c\u2019\u00e8 nessun controllo di tipo democratico, non viene eletta.", "Rappresenta l\u2019arroganza del potere, privato della legittimit\u00e0 popolare\u00bb.", "Witt aveva anche specificato che la sua azione di protesta non era collegata alle Femen perch\u00e9 non aveva pi\u00f9 contatti con il movimento.", "Precisiamo poi che la crisi finanziaria greca inizi\u00f2 nell\u2019ottobre del 2009, dopo che l\u2019allora prima ministro George Papandreou aveva dichiarato che i conti economici del Paese inviati a Bruxelles erano stati precedentemente falsificati con l\u2019obiettivo di entrare nell\u2019 eurozona (l\u2019insieme degli stati membri dell\u2019Unione europea che hanno adottato l\u2019euro).", "Il deficit della Grecia del 2009 fu cos\u00ec rivisto al rialzo al 15 per cento e diverse agenzie di rating declassarono il giudizio sul debito pubblico greco.", "Per evitare la bancarotta, da parte delle autorit\u00e0 europee vennero attivati tre piani di salvataggio che prevedevano l\u2019applicazione di misure di austerit\u00e0 a fronte di prestiti elargiti in tre tranche dall\u2019Unione europea, dalla Bce e dal Fondo monetario internazionale (Fmi) pari a oltre 280 miliardi di euro.", "Ad agosto 2018 la Grecia \u00e8 uscita da questo programma di aiuti, dopo pesanti riforme e misure di austerit\u00e0.", "Contro questo piano di salvataggio si sono verificate diverse manifestazione in Europa.", "Un mese prima della protesta di Josephine Witt, centinaia di persone avevano manifestato a Francoforte contro l\u2019apertura di una nuova sede della Banca centrale europea, ritenuta responsabile, insieme alla Commissione europea e all\u2019Fmi, dell\u2019impoverimento di molti cittadini per le misure di austerit\u00e0 stabilite come condizione per il salvataggio di Paesi in difficolt\u00e0 come la Grecia.", "In conclusione, quindi, la donna nella foto non \u00e8 una giornalista greca, ma un\u2019attivista\u00a0politica tedesca che protestava contro la Bce ritenuta la rappresentazione \u00abdell\u2019arroganza del potere, privato della legittimit\u00e0 popolare\u00bb.", "Inoltre, la Grecia non \u00e8 fallita, come erroneamente scritto nel post oggetto della nostra verifica, ma \u00e8 stato deciso un salvataggio del Paese in cambio di pesanti misure di austerit\u00e0."], "category": "Fuori Contesto", "publish_date": "2021-02-08", "tags": ["banca centrale europea", "bce", "grecia", "mario draghi"], "links": ["https://www.facebook.com/photo.php?fbid=2240257326118853&set=gm.2625450627579979&type=3&theater", "https://www.ecb.europa.eu/ecb/html/index.it.html", "https://www.quirinale.it/elementi/52061", "https://www.gettyimages.it/detail/fotografie-di-cronaca/an-activist-jumps-onto-a-table-in-front-of-the-fotografie-di-cronaca/1038258182?adppopup=true", "https://www.gettyimages.it/detail/fotografie-di-cronaca/an-activist-stands-on-a-table-and-throws-fotografie-di-cronaca/1038258300?adppopup=true", "https://www.bbc.com/news/av/world-europe-32322748", "https://twitter.com/josephine_witt", "https://femen.org/", "https://www.theguardian.com/business/2015/apr/16/ecb-protester-josephine-witt-surprised-by-relaxed-security-measures", "https://verne.elpais.com/verne/2015/04/16/articulo/1429174775_033197.html", "https://www.corriere.it/economia/15_aprile_16/grida-coriandoli-ex-femen-josephine-attacco-draghi-lo-rifarei-0887ca44-e3fb-11e4-868a-ccb3b14253dc.shtml", "https://twitter.com/josephine_witt/status/588484267400945664", "https://www.corriere.it/economia/15_aprile_16/grida-coriandoli-ex-femen-josephine-attacco-draghi-lo-rifarei-0887ca44-e3fb-11e4-868a-ccb3b14253dc.shtml", "https://twitter.com/josephine_witt/status/588372191047221248", "https://apnews.com/article/9c542b01ff9e4287a17020fcdb816d4d", "https://ec.europa.eu/info/business-economy-euro/euro-area/what-euro-area_it", "https://www.agi.it/estero/grecia_crisi_2009-5792198/news/2019-07-08/", "https://www.theguardian.com/business/2010/jan/04/credit-rating-agency-sovereign-debt", "https://tg24.sky.it/economia/2018/06/22/crisi-grecia-tappe", "https://tg24.sky.it/economia/2018/08/20/grecia-fine-piano-salvataggio-troika", "https://www.bbc.com/news/world-europe-31938592"]}
{"url": "https://facta.news/notizia-falsa/2021/02/04/mario-draghi-non-ha-mai-paragonato-leuro-ad-una-prigione/", "title": "Mario Draghi non ha mai paragonato l\u2019euro ad una prigione", "content": ["Il 3 gennaio 2021 su Facebook \u00e8 stata pubblicata un\u2019immagine che riporta in alto la scritta \u00abL\u2019euro vivr\u00e0, voi morirete\u00bb.", "L\u2019immagine contiene una fotografia di Mario Draghi \u2013 fino al 2019 a capo della Banca centrale europea (Bce) e oggi presidente del Consiglio incaricato (anche se alla data del 4 febbraio non ha ancora sciolto la riserva) di formare un nuovo governo in Italia \u2013 e una citazione a lui attribuita, in cui si legge: \u00abL\u2019euro non \u00e8 una porta scorrevole, \u00e8 la porta della prigione che abbiamo chiuso a tripla mandata; e tanto peggio per voi, carcerati, se morirete di disoccupazione, fame e freddo\u00bb.", "L\u2019immagine prosegue poi con un\u2019ulteriore porzione di testo, non pi\u00f9 tra virgolette ma comunque attribuita a Draghi, che recita: \u00abLa gente come me ha investito tutte le sue fortune, la sua autorit\u00e0, carriere e prestigio nella costruzione dell\u2019euro.", "Se l\u2019euro si spacca, noi persone veramente importanti andiamo a pallino: perdiamo tutto, prestigio, carriere, autorit\u00e0, soldi e potere.", "Perci\u00f2 non ci sar\u00e0 mai un\u2019uscita dall\u2019euro.", "Troppo grande \u00e8 il capitale politico che ci abbiamo investito\u00bb.", "Si tratta di una citazione falsa, che Mario Draghi non ha mai pronunciato.", "Innanzitutto, la citazione oggetto della nostra verifica non compare su nessuna testata giornalistica, nazionale o internazionale, n\u00e9 trova riscontro in alcun discorso ufficiale pronunciato da Draghi nel suo precedente incarico politico (tutti i discorsi sono disponibili sul sito della Banca centrale europea).", "Le frasi attribuite a Mario Draghi circolano su internet almeno dal 2013, rilanciate periodicamente da siti di disinformazione e forum online .", "Secondo quanto ricostruito dai colleghi di Butac , la fonte originale sarebbe il blog di Maurizio Blondet (gi\u00e0 inserito da NewsGuard tra i diffusori di \u00abteorie del complotto su salute e politica\u00bb), in un post pubblicato nel 2013.", "L\u2019unico passaggio della falsa citazione realmente attribuibile a Draghi \u00e8 quello delle \u00abporte scorrevoli\u00bb, ma l\u2019ex presidente della Bce lo ha pronunciato in un altro contesto.", "E pi\u00f9 precisamente durante una conferenza stampa del 4 aprile 2013, quando in risposta alla sollecitazione di un giornalista dell\u2019agenzia tedesca Dpa, Draghi aveva dichiarato : \u00abL\u2019euro non \u00e8 una porta scorrevole.", "\u00c8 una cosa molto importante, un progetto nell\u2019Unione europea.", "Non c\u2019\u00e8 nessun piano B\u00bb.", "Una formulazione differente e molto lontana rispetto a quella riportata nel post oggetto della nostra verifica.", "Photo credits immagine di copertina: European Central Bank via Flickr"], "category": "Notizia Falsa", "publish_date": "2021-02-04", "tags": ["banca centrale europea", "bce", "euro", "mario draghi", "presidente del consiglio"], "links": ["https://www.facebook.com/marisa.corti.52/posts/2792135661053900", "https://www.bbc.com/news/business-50020948", "https://www.ecb.europa.eu/ecb/html/index.it.html", "https://www.quirinale.it/elementi/52061", "https://www.ecb.europa.eu/press/key/speaker/pres/html/index.en.html", "http://www.criticamente.it/2013/04/17/draghi-leuro-vivra-voi-morirete-di-maurizio-blondet/", "https://comedonchisciotte.org/forum/opinioni/draghi-leuro-vivra-e-voi-morirete/", "https://www.butac.it/le-citazioni-di-mario-draghi-2/", "https://www.businessinsider.com/draghi-zero-hedge-readers-dont-understand-euro-crisis-2013-4?IR=T", "https://www.flickr.com/photos/europeancentralbank/"]}
{"url": "https://facta.news/notizia-falsa/2021/02/08/no-mario-draghi-non-presiede-il-think-tank-che-attuera-il-grande-reset/", "title": "No, Mario Draghi non presiede il think tank che \u00abattuer\u00e0 il Grande Reset\u00bb", "content": ["Il 7 febbraio 2021 il sito web di Maurizio Blondet \u2013 gi\u00e0 inserito da NewsGuard tra i diffusori di \u00abteorie del complotto su salute e politica\u00bb \u2013 ha pubblicato un articolo dal titolo \u00abDraghi\u2019s Lockstep\u00bb che insinua la partecipazione del presidente del Consiglio incaricato (con riserva) Mario Draghi alla teoria del complotto priva di fondamento nota come Grande Reset (alla quale avevamo dedicato un approfondimento ).", "Partendo da un articolo pubblicato sul blog del senatore ed ex-giornalista Gianluigi Paragone, Blondet chiama in causa un \u00abrecentissimo rapporto sulle politiche post-COVID redatto dal G30\u00bb, che l\u2019autore presenta come \u00abun think tank fondato su iniziativa della Rockefeller Foundation nel 1978,\u00a0 \u201cpresieduto proprio da Draghi insieme a Raghuram Rajan, ex governatore della banca centrale indiana\u201d (virgolette presenti nel testo originale, ndr )\u00bb.", "Partendo da questo dato, Blondet spiega che proprio la Rockefeller Foundation\u00a0 sarebbe l\u2019istituzione che nell\u2019ottobre\u00a0 2019, insieme alla Fondazione Gates, \u00aborganizz\u00f2 a New York \u201cEvent\u00a0 201\u201d, la nota simulazione di una pandemia di coronavirus che avrebbe fatto 65 milioni di morti e indotto gli Stati ad assumere la sospensione delle libert\u00e0 di movimento, commercio, vaccinazione universale\u00bb.", "Ma non solo, perch\u00e9 \u00abl\u2019interesse della Rockefeller Foundation per lo sfruttamento delle opportunit\u00e0 offerte da una pandemia risale al 2010\u00bb continua Blondet, quando questa avrebbe simulato uno scenario chiamato \u00ab Lockstep\u00bb , \u00absu come una Pandemia Globale avrebbe generato uno Stato di polizia globale iniziato dalla Cina, ma che\u00a0 dopo che la pandemia cessa \u201cnon solo resta in vigore, ma si intensifica\u201d\u00bb.", "Insomma, conclude l\u2019articolo, \u00abla Rockefeller Foundation e quindi le sue emanazioni come il G30 co-presieduto da Draghi, \u00e8 una delle centrali strategiche che ha progettato il Grand Reset del World Economic Forum\u00bb.", "Si tratta di una notizia falsa.", "Innanzitutto, G30 \u00e8 l\u2019abbreviazione con cui viene comunemente presentato il gruppo dei Trenta , un\u2019organizzazione internazionale nata nel 1978 su iniziativa della Fondazione Rockfeller\u00a0 \u2013 ente americano nato per \u00abpromuovere il benessere del genere umano in tutto il mondo\u00bb \u2013 e composta da finanzieri e accademici, riuniti per analizzare le decisioni economiche prese in ambito pubblico e privato.", "Si tratta a tutti gli effetti di un think tank (un gruppo di esperti riuniti per elaborare analisi) ma, com\u2019\u00e8 possibile verificare dall\u2019organigramma , questo non \u00e8 presieduto da Mario Draghi, che \u00e8 un semplice membro anziano .", "Come riportato AdnKronos , Mario Draghi ha invece presieduto il sottogruppo della Corporate Sector Revitalization ( Rivitalizzazione del settore aziendale , un gruppo di lavoro dedicato all\u2019analisi delle possibili risposte alla crisi economica dal punto di vista delle aziende), responsabile di un rapporto pubblicato il 7 febbraio 2021 e contenente possibili linee di azioni per le imprese in difficolt\u00e0 a causa dell\u2019emergenza sanitaria.", "Mario Draghi non ha insomma ruoli di vertice nell\u2019organizzazione della Fondazione Rockfeller.", "Veniamo ora alle presunte responsabilit\u00e0 di quest\u2019ultima nel cosiddetto \u201cGrande Reset\u201d, il piano che secondo l\u2019omonima teoria del complotto priva di fondamento sarebbe stato architettato dalle \u00e9lite economiche per controllare il mondo con l\u2019ausilio di un virus creato in laboratorio.", "L\u2019articolo fa riferimento ad Event 201 , diventato nel tempo il crocevia di numerose teorie del complotto.", "Come avevamo raccontato in questo articolo , si tratta in realt\u00e0 di un\u2019esercitazione risalente a ottobre 2019, in cui era stata simulata una pandemia globale di coronavirus.", "L\u2019obiettivo della simulazione era quello di sottolineare la necessit\u00e0 di una cooperazione globale, pubblica e privata, per contrastare gli impatti socio-economici di gravi pandemie e l\u2019organizzazione dell\u2019evento (voluto da Fondazione Rockfeller e Bill & Melissa Gates Foundation) aveva poi chiarito che durante l\u2019evento non era stata fatta alcuna previsione circa la reale diffusione di un virus potenzialmente mortale e che i dati utilizzati per modellare una pandemia immaginaria di coronavirus non corrispondevano a quelli del Sars-CoV-2.", "Simile \u00e8 anche la storia di Lockstep , che come spiegato da Usa Today non fa parte di alcun piano premeditato.", "Lockstep \u00e8 in realt\u00e0 il nome di una sezione contenuta all\u2019interno di \u201cScenari per il futuro della tecnologia e dello sviluppo internazionale\u201d, un report pubblicato nel 2010 dalla Fondazione Rockfeller.", "Il rapporto descrive una serie di scenari \u2013 compresa una pandemia \u2013 nei quali la tecnologia potrebbe essere utilizzata per aiutare l\u2019umanit\u00e0.", "La sezione Lockstep , in particolare, immagina una stretta autoritaria e un pi\u00f9 ampio controllo governativo per mitigare gli effetti di una pandemia che ha infettato il 20 per cento dell\u2019umanit\u00e0.", "Come nel caso di Event 201 , non si tratta di una previsione n\u00e9 di un auspicio, ma di un documento che tiene conto di ogni possibile scenario.", "In conclusione, Mario Draghi non presiede alcuna organizzazione collegata alla Fondazione Rockfeller.", "A sua volta, la fondazione non \u00e8 coinvolta in un piano di conquista del mondo attraverso la pandemia; ogni teoria del complotto in tal senso si basa sulla natura della fondazione, che organizza periodicamente eventi che prevedono simulazioni di una serie di scenari in grado di mettere in pericolo l\u2019umanit\u00e0.", "Tra questi, figura anche la pandemia, che in ogni caso non \u00e8 stata prevista n\u00e9 provocata dall\u2019organizzazione americana.", "Copertina photo credits: European Parliament via Flickr"], "category": "Notizia Falsa", "publish_date": "2021-02-08", "tags": ["banca centrale europea", "bce", "bill e melinda foundation", "grande reset", "mario draghi", "presidente del consiglio", "rockefeller"], "links": ["https://www.newsguardtech.com/it/qanon-italy/", "https://archive.is/2pLBE", "https://www.quirinale.it/elementi/52061", "https://facta.news/storie/2020/12/09/il-grande-reset-la-teoria-del-complotto-sul-mondo-post-covid-e-i-poteri-forti/", "https://www.ilparagone.it/interventi/lobiettivo-di-mario-draghi-liberare-la-distruzione-creativa-del-mercato/", "http://www.senato.it/leg/18/BGT/Schede/Attsen/00032680.htm", "https://group30.org/about", "https://www.rockefellerfoundation.org/about-us/our-history/", "https://group30.org/members", "https://group30.org/members/bio_senior/draghi", "https://www.adnkronos.com/draghi-e-leconomia-post-covid-le-ricette-del-g30_5SpUr8HNPEsk9O1dQgFJ55", "https://group30.org/publications/detail/4820", "https://facta.news/storie/2020/12/09/il-grande-reset-la-teoria-del-complotto-sul-mondo-post-covid-e-i-poteri-forti/", "https://facta.news/notizia-falsa/2020/04/06/bill-gates-non-ha-predetto-il-nuovo-coronavirus/", "https://www.centerforhealthsecurity.org/event201/191017-press-release.html", "http://www.centerforhealthsecurity.org/newsroom/center-news/2020-01-24-Statement-of-Clarification-Event201.html", "https://eu.usatoday.com/story/news/factcheck/2021/01/14/fact-check-operation-lockstep-covid-19-conspiracy-theory/6567231002/", "http://www.nommeraadio.ee/meedia/pdf/RRS/Rockefeller%20Foundation.pdf"]}
{"url": "https://facta.news/fuori-contesto/2021/02/09/la-banca-in-fiamme-in-questa-foto-non-e-dei-rothschild-e-non-e-stata-bruciata-nel-2021/", "title": "La banca in fiamme in questa foto non \u00e8 dei Rothschild e non \u00e8 stata bruciata nel 2021", "content": ["Il 26 gennaio 2021 su Facebook \u00e8 stata pubblicata una foto che mostre delle fiamme uscire dalle finestre di un palazzo.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abLa banca Rothschild a Parigi era in fiamme, \u00e8 un buon inizio\u00bb.", "Questo contenuto \u00e8 fuorviante e veicola una notizia falsa.", "La foto oggetto della nostra verifica non mostra una banca dei Rothschild \u2013 un\u2019 importante famiglia di banchieri di origine tedesca al centro da tempo di diverse teorie del complotto antisemite \u2013 in fiamme nel 2021.", "Lo scatto mostra una filiale della Banque Tarneaud a Parigi, situata all\u2019angolo tra Rue du Colis\u00e9e e Avenue Franklin Roosevelt , andata in fiamme durante una manifestazione del movimento dei gilet gialli del 16 marzo 2019, come si pu\u00f2 verificare qui e qui ."], "category": "Fuori Contesto", "publish_date": "2021-02-09", "tags": ["banca", "parigi", "rothschild"], "links": ["https://www.facebook.com/permalink.php?story_fbid=3604672722920443&id=100001332516678", "https://www.treccani.it/enciclopedia/rothschild/", "https://www.washingtonpost.com/podcasts/retropod/how-the-antisemitic-conspiracy-theories-about-the-rothschilds-began-1/", "https://www.tarneaud.fr/", "https://goo.gl/maps/3FwfQs5wphTisss57", "https://www.lexpress.fr/actualite/societe/fait-divers/gilets-jaunes-un-important-incendie-pres-des-champs-elysees-fait-11-blesses_2067410.html", "https://correctiv.org/faktencheck/2021/02/03/nein-dieses-foto-zeigt-keine-brennende-rothschild-bank-in-paris/"]}
{"url": "https://facta.news/fuori-contesto/2021/02/09/questa-sintesi-polemica-della-carriera-di-mario-draghi-non-e-stata-scritta-da-milena-gabanelli-ma-da-alessandro-di-battista/", "title": "Questa sintesi polemica della carriera di Mario Draghi non \u00e8 stata scritta da Milena Gabanelli, ma da Alessandro Di Battista", "content": ["Il 9 febbraio 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato su Facebook il 7 febbraio.", "Il post oggetto della nostra verifica contiene una sintesi piuttosto polemica della carriera di Mario Draghi e parte dal 1994, quando \u00abil Tesoro sigl\u00f2 un accordo quadro con Morgan Stanley che aveva al suo interno una clausola capestro che avrebbe permesso all\u2019istituto finanziario di New York di chiudere unilateralmente i contratti sui derivati\u00bb, si legge nel post. Secondo l\u2019autore del testo, Morgan Stanley esercit\u00f2 quella clausola nel 2011, in piena crisi economica e \u00abottenne dal governo Monti il pagamento, sull\u2019unghia, di 3 miliardi di euro di interessi sui titoli derivati\u00bb.", "Il post collega questo avvenimento all\u2019ascesa del figlio di Mario Draghi, Giacomo, all\u2019interno di Morgan Stanley nello stesso periodo.", "Il testo del post prosegue citando la sottoscrizione in sede europea del patto di stabilit\u00e0 (un accordo internazionale che sottopone gli Stati membri Ue al controllo delle proprie politiche di bilancio pubbliche) nel 1998, qui collegata all\u2019inizio della \u00abstagione dell\u2019austerit\u00e0\u00bb e alla privatizzazione progressiva della sanit\u00e0 italiana.", "\u00abE chi \u00e8 stato uno degli artefici della stagione delle privatizzazioni in Italia?\u00bb, si chiede retoricamente l\u2019autore del testo, \u00abMario Draghi.", "Fu Draghi, a cavallo dei governi Prodi e D\u2019Alema, ad adoperarsi affinch\u00e9 i Benetton acquistassero dall\u2019Iri ad un costo irrisorio la Societ\u00e0 Autostrade\u00bb.", "Il post cita anche la provenienza di queste informazioni, ovvero la giornalista del Corriere della Sera Milena Gabanelli.", "Le informazioni riportate nel post sono sostanzialmente corrette, ma i collegamenti tra queste non seguono un nesso di causalit\u00e0.", "Si tratta inoltre di un contenuto che nella sua totalit\u00e0 \u00e8 fuorviante, dal momento che la fonte delle informazioni non \u00e8 \u2013 come erroneamente riportato \u2013 la giornalista Milena Gabanelli, ma il politico Alessandro Di Battista.", "Il contenuto del post \u00e8 ripreso da questo articolo , pubblicato il 31 agosto 2020 su Tpi ( The Post Internazionale ) da Alessandro Di Battista, ex deputato del Movimento 5 Stelle.", "La giornalista Milena Gabanelli compare come fonte nell\u2019articolo, ma solo per quanto riguarda un passaggio (\u00abLo Stato italiano ha stipulato negli ultimi 25 anni contratti derivati per 150 miliardi di euro e dal 2011 ad oggi ha pagato di interessi 35 miliardi di euro\u00bb) che nel post oggetto di analisi non viene neanche riportato.", "Quanto alle informazioni riportate da Di Battista, \u00e8 vero che nel 1994 il dipartimento del Tesoro (al tempo guidato da Mario Draghi in veste di direttore generale) aveva sottoscritto con la banca d\u2019investimenti Morgan Stanley un contratto per le transazioni derivate (ovvero uno strumento finanziario il cui valore deriva da altri fattori, come la variazione dei tassi d\u2019interesse).", "Si trattava dell\u2019 Isda Master Agreement e conteneva un codicillo molto favorevole alla banca, che permise a questa di incassare oltre 3 miliardi di euro durante il periodo peggiore per lo spread italiano.", "Come correttamente riportato da Di Battista, tra il 2003 e il 2017 Giacomo Draghi ha lavorato come trader finanziario per Morgan Stanley, occupandosi di strumenti derivati.", "Il collegamento tra i due dati, sottinteso da Di Battista, non \u00e8 mai stato dimostrato e Mario Draghi ha sempre negato ogni possibile conflitto d\u2019interesse.", "Venendo al Patto di stabilit\u00e0, questo \u00e8 stato stipulato nel 1997, conteneva vincoli di bilancio e per questo \u00e8 stato collegato ( dagli stessi esponenti della Commissione europea ) alla riduzione della spesa pubblica, ovvero all\u2019austerity.", "Come hanno spiegato i nostri colleghi di Pagella Politica , dopo la crisi dei debiti sovrani del 2010 la spesa sanitaria italiana \u00e8 calata in percentuale al Pil e ci\u00f2 \u00e8 in parte dovuto ai vincoli presenti nel Patto di stabilit\u00e0, che impongono degli obblighi di risultato (il deficit/Pil deve stare sotto certe soglie, ad esempio), ma non dicono come raggiungerli.", "Contestualmente, \u00e8 vero che Mario Draghi, da dirigente del Tesoro, \u00e8 stato uno dei protagonisti della stagione delle privatizzazioni avvenuta in Italia all\u2019inizio degli anni Novanta e che coinvolse Telecom, Enel, Eni ed Iri.", "Ma, ancora una volta, non esiste alcun nesso di causalit\u00e0 con la privatizzazione di parti della sanit\u00e0 pubblica, avvenuta in Italia nei primi anni del Duemila.", "In conclusione, il post oggetto della nostra verifica riprende alcuni passaggi di un articolo pubblicato da Alessandro Di Battista (e non di Milena Gabanelli) che mette insieme alcuni dati reali, collegandoli per\u00f2 attraverso connessioni non dimostrate.", "Copertina photo credits: European Parliament via Flickr"], "category": "Fuori Contesto", "publish_date": "2021-02-09", "tags": ["alessandro di battista", "banca centrale europea", "bce", "giacomo draghi", "mario draghi", "milena gabanelli", "morgan stanley"], "links": ["https://www.facebook.com/100000352572892/posts/3916889868332727/?sfnsn=scwspwa", "https://eur-lex.europa.eu/summary/glossary/stability_growth_pact.html?locale=it", "https://www.tpi.it/opinioni/draghi-e-i-suoi-derivati-alessandro-di-battista-20200831656713/", "https://www.camera.it/leg17/29?shadow_deputato=305791&idLegislatura=17", "https://www.bancaditalia.it/chi-siamo/storia/governatori-direttori-generali/governatori/mario-draghi/index.html", "https://www.morganstanley.com/", "https://espresso.repubblica.it/foto/2017/02/09/galleria/derivati-segreti-ecco-i-contratti-1.295161", "https://espresso.repubblica.it/foto/2017/02/09/galleria/derivati-segreti-ecco-i-contratti-1.295161", "https://www.linkedin.com/in/giacomo-draghi-6332751b/?originalSubdomain=uk", "https://www.ilriformista.it/chi-sono-i-figli-di-mario-draghi-federica-e-giacomo-dagli-studi-importanti-agli-incarichi-di-prestigio-193129/", "https://www.camera.it/leg17/465?tema=il_patto_di_stabilit_e_crescita#:~:text=Il%20principale%20insieme%20di%20regole,con%20riguardo%2C%20in%20particolare%2C%20al", "https://www.editorialedomani.it/fatti/lausterit-europea-questa-volta-non-torner-neppure-dopo-il-covid-leui1u1b", "https://pagellapolitica.it/dichiarazioni/8659/e-sbagliato-dire-che-la-ue-abbia-chiesto-tagli-alla-sanita-ma-lausterity-ha-fatto-la-sua-parte", "https://www.editorialedomani.it/politica/italia/rileggere-il-discorso-del-britannia-per-capire-le-idee-di-draghi-su-stato-e-mercato-p5ixjbor"]}
{"url": "https://facta.news/fuori-contesto/2021/02/10/questo-studio-tedesco-non-dimostra-che-le-mascherine-sono-dannose-per-i-bambini/", "title": "Questo studio tedesco non dimostra che le mascherine sono dannose per i bambini", "content": ["Il 19 gennaio 2021 \u00e8 stata pubblicata su Facebook un\u2019immagine recante lo screenshot di una pagina web, con la didascalia \u00abStudio tedesco rivela che la mascherina danneggia il 68% dei bambini con 24 tipi diversi di disturbi della salute!\u00bb.", "L\u2019immagine e l\u2019affermazione si riferiscono a un articolo pubblicato il 2 gennaio 2021 dal sito GreenMedInfo intitolato \u201cDanni delle mascherine nei bambini: il 68 per cento dei genitori riporta problemi psicologici e fisici allarmanti in uno studio unico nel suo genere\u201d, che riferisce i risultati di uno studio effettuato in Germania sugli effetti delle mascherine in bambini e adolescenti.", "L\u2019articolo \u00e8 stato condiviso su Facebook oltre 8.000 volte, secondo lo strumento di analisi dei social network CrowdTangle.", "Lo studio di cui parla GreenMedInfo esiste, ma non pu\u00f2 dimostrare quanto viene sostenuto nell\u2019articolo.", "Vediamo perch\u00e9.", "Lo studio, disponibile sulla piattaforma ResearchSquare come preprint non ancora sottoposto a revisione da parte di esperti, \u00e8 stato pubblicato in origine il 18 dicembre 2020 (e aggiornato il 5 gennaio 2021).", "\u00c8 intitolato \u201cStudio \u2018Co-Ki\u2019 sul coronavirus nei bambini: Primi risultati di un registro nazionale tedesco sulle mascherine nei bambini\u201d ed \u00e8 firmato da cinque ricercatori dell\u2019 Universit\u00e0 di Witten/Herdecke .", "Come evidente leggendo lo studio, e come hanno anche raccontato i nostri colleghi di HealthFeedback , non si tratta per\u00f2 di uno studio capace di individuare una relazione causa-effetto.", "Lo studio infatti descrive i risultati di un database in cui \u2013 citiamo lo studio \u2013 \u00abgenitori, insegnanti, medici e altri possono inserire le proprie personali osservazioni sugli effetti delle mascherine su bambini e adolescenti\u00bb, tramite un questionario online (disponibile qui ).", "La grande maggioranza delle risposte al questionario viene da genitori (87,7 per cento) e lo studio si \u00e8 concentrato sulle risposte fornite da questi.", "In particolare, il 67,7 per cento dei genitori che hanno risposto al questionario (e non quindi dei bambini, come dice erroneamente il post su Facebook) ha riportato che i loro bambini si sono lamentati per effetti veri o presunti delle mascherine, e il 66,1 per cento dei genitori ha osservato sul bambino un qualche tipo di effetto negativo attribuito alle mascherine.", "Questi effetti negativi (i \u00abdisturbi\u00bb a cui si riferisce il post su Facebook) sono estremamente lievi come \u00abfastidio\u00bb o \u00abprurito al naso\u00bb, o comunque non seri come \u00abdifficolt\u00e0 di concentrazione\u00bb e \u00abmal di testa\u00bb.", "L\u2019effetto pi\u00f9 grave (riportato in meno del 2 per cento dei casi) \u00e8 il vomito.", "Non esiste per\u00f2 alcun gruppo di controllo che confronti bambini con e senza mascherina e possa misurare le differenze nel loro stato di benessere e quindi, come ammette lo studio stesso, \u00abi dati si riferiscono a eventi medici osservati dai genitori nel contesto dell\u2019uso di una mascherina, ma non necessariamente causati o correlati alle mascherine\u00bb.", "Lo studio inoltre non misura un campione rappresentativo: come fa notare HealthFeedback e come scrivono anche i colleghi di PolitiFact, il 42 per cento dei partecipanti al database pensa che il governo tedesco sia stato troppo restrittivo nei suoi provvedimenti per fermare la pandemia di Covid-19, ma un sondaggio su un campione casuale ha mostrato che questa percentuale nella popolazione tedesca \u00e8 molto pi\u00f9 bassa, intorno al 10 per cento.", "Gli autori dello studio scrivono anche che \u00abil link al questionario \u00e8 stato trovato anche in gruppi di discussione sui social media che criticano le misure protettive del governo\u00bb.", "A questo si aggiunge che, come di nuovo nota lo studio stesso, non si pu\u00f2 escludere che al questionario abbiano risposto preferenzialmente persone che avevano notato (veri o presunti) effetti negativi delle mascherine sui loro figli.", "In conclusione, tutto quello che dimostra lo studio \u00e8 l\u2019esistenza di un database di effetti (nessuno dei quali \u00aballarmante\u00bb) sulla salute, segnalati spontaneamente dai genitori e da questi attribuiti all\u2019uso delle mascherine, ma nessuna correlazione causa-effetto.", "Photo credits: www.vperemen.com, licenza CC-BY-SA"], "category": "Fuori Contesto", "publish_date": "2021-02-10", "tags": ["#verabot", "bambini", "coronavirus sars-cov-2", "covid-19", "germania", "mascherine", "sars-cov-2"], "links": ["https://www.facebook.com/Vale3091/posts/10224832106619294", "https://archive.vn/o60R8", "https://www.researchsquare.com/article/rs-124394/v2", "https://www.uni-wh.de/en/uwh-international/start/", "https://healthfeedback.org/claimreview/german-study-did-not-find-wearing-face-masks-harms-children-study-wasnt-designed-to-accurately-test-these-effects/", "https://co-ki-masken.de/en/current-survey/", "https://www.politifact.com/factchecks/2021/jan/29/instagram-posts/no-masks-dont-have-negative-effects-68-children/", "https://www.dw.com/en/poll-majority-of-germans-in-favor-of-stricter-covid-rules/a-54728370"]}
{"url": "https://facta.news/fuori-contesto/2021/02/11/in-questo-video-la-polizia-austriaca-non-sta-manifestando-contro-le-norme-anti-covid/", "title": "In questo video la polizia austriaca non sta manifestando contro le norme anti-Covid", "content": ["Il 1\u00b0 febbraio 2021 su Facebook \u00e8 stato pubblicato un video che immortala dei manifestanti in strada e un gruppo di agenti di polizia che, senza elmetto protettivo, accompagna il corteo.", "Chi ha pubblicato il contenuto su Facebook, ha commentato le immagini con queste parole: \u00abLa polizia austriaca si toglie i caschi e marcia con i manifestanti !", "Da noi quando?\u00bb.", "Questo contenuto \u00e8 fuorviante e veicola una notizia falsa.", "Il video oggetto della nostra verifica \u00e8 stato girato a Vienna, alle spalle del municipio , durante una manifestazione svoltasi il 31 gennaio 2021 contro le misure restrittive decise dal governo per contrastare il diffondersi del nuovo coronavirus nel Paese.", "Nel corso delle proteste le forze dell\u2019ordine hanno arrestato diversi manifestanti.", "Daniel F\u00fcrst , portavoce della polizia, ha spiegato ai colleghi di Afp che i partecipanti durante la manifestazione sono stati accompagnati dagli agenti per garantire un esito pacifico e non violento.", "Il mancato utilizzo dell\u2019elmetto era finalizzato ad evitare una possibile escalation di tensione e violenza; quella che si vede nel video \u00e8, quindi, una tattica operativa messa in azione dalle forze dell\u2019ordine.", "Il 31 gennaio polizia austriaca sul proprio profilo Twitter ufficiale ha pubblicato un tweet per chiarire che il corteo, come previsto dalla tattica sopra esposta, era accompagnato dalle forze dell\u2019ordine e per smentire che gli agenti stessero marciando insieme ai manifestanti.", "In un precedente articolo ci eravamo occupati di un caso di disinformazione simile, analizzando un video utilizzato in maniera fuorviante per far credere che la polizia austriaca stesse appoggiando la protesta del 31 gennaio scorso."], "category": "Fuori Contesto", "publish_date": "2021-02-11", "tags": ["#verabot", "austria", "coronavirus sars-cov-2", "covid-19", "polizia", "sars-cov-2", "vienna"], "links": ["https://www.facebook.com/carmen.liu.14/posts/10224213791597086", "https://www.google.com/maps/@48.2091554,16.3551219,3a,75y,329.72h,99.38t/data=!3m6!1e1!3m4!1sHUQDIPr6HxWXXIOVMui7jQ!2e0!7i16384!8i8192", "https://www.ansa.it/sito/notizie/topnews/2021/01/31/migliaia-sfidano-divieto-manifestazione-arresti-a-vienna_db09c5ce-3f5d-4d3e-962f-1ddfd636d466.html", "https://wien.orf.at/stories/3087666/", "https://www.gettyimages.it/detail/fotografie-di-cronaca/spokes-person-of-austrian-police-daniel-fuerst-fotografie-di-cronaca/1074539532", "https://factuel.afp.com/les-policiers-viennois-nont-pas-enleve-leur-casque-par-solidarite-avec-des-manifestants-contre-les?fbclid=IwAR3Pd3MUeVUHXMsZRwbjSGhmD6HBCYig1AvQfmSJf8XYwJjXPxjS3fIcsNA", "https://twitter.com/LPDWien/status/1355955705124188166", "https://facta.news/fuori-contesto/2021/02/04/questo-video-non-mostra-agenti-di-polizia-viennesi-che-marciano-insieme-ai-cittadini-contro-il-lockdown/"]}
{"url": "https://facta.news/notizia-falsa/2021/02/11/gianroberto-casaleggio-non-ha-detto-dovremo-per-forza-accettare-di-convivere-con-chi-ha-causato-il-male-del-paese/", "title": "Gianroberto Casaleggio non ha detto \u00abdovremo per forza accettare di convivere con chi ha causato il male del Paese\u00bb", "content": ["L\u201911 febbraio 2021 su Facebook \u00e8 stata pubblicata un\u2019immagine che contiene una foto di Gianroberto Casaleggio ( deceduto nel 2016) e una sua presunta dichiarazione.", "Il co-fondatore del Movimento 5 stelle e della societ\u00e0 Casaleggio Associati avrebbe dichiarato: \u00abVerr\u00e0 un tempo in cui dovremo per forza accettare di convivere con chi ha causato il male del Paese ma lavoreremo affinch\u00e9 tutti possano poi vedere cosa siamo capaci di fare e solo cos\u00ec potremo effettuare il cambiamento\u00bb.", "Come avevamo ricostruito in precedenza , questa dichiarazione non trova riscontro in nessuna testata nazionale e locale e in nessun comunicato rilasciato da Gianroberto Casaleggio.", "Si tratta quindi di un notizia frutto di fantasia.", "Gi\u00e0 nel 2019 l\u2019associazione Rousseau \u2013 fondata da Gianroberto Casaleggio insieme al figlio Davide \u2013 aveva pubblicato un post su Facebook in cui smentiva che la frase fosse stata pronunciata."], "category": "Notizia Falsa", "publish_date": "2021-02-11", "tags": ["gianroberto casaleggio", "movimento 5 stelle"], "links": ["https://www.facebook.com/photo?fbid=10226453128982486&set=basw.AbpkJyCHBG8N2k7aQG-nGs1tN0hOaDXsvVutrzLyrbjHGNledjpBARG5TtI0vxztOynWQpMzGAB_TEH5ds793B1VF7mr_IxREHsODj9xqBqTw6-CStfYBwoXcs5A9_C8WUDwaj0W_J5oDwPpDiPTEE5-T8NFUThoTLy1wbCAqALd26H-NBfFjNd4In_58ycOwpc7aGcPtc0BtSWySErC2euJTPo6MkXmByINaohsML2XMw&opaqueCursor=AbozrBV6gQ72QjoTXhW9u79ZkcEcL_4mPhkCw6j1PzX89EHA4EorMnuHUj5IGctBblKdCSY_yj3I_OkC8yqZ4IV0CQNrCsrdTma56tIBdEGukhbYcyMBaa0dAlodKbGiT3A_qY5dD8r4vQldbqjrW4vB8LB4G3yr70Mel0-tms9q-9WkAC_OLDdpVK611O3PPdttR4Fk01RFG9m5EZGIgQjFWfkFnQo9DnmZQnQMAR5H1pc-FJ1-6AnfQe8wHMLbCmztxlePvpnXJaa2gasCEVMiSjtyPptzkAUvAW9WR2AHyLSiIpl_LKmZ6xvx1pWQTOsirSyxuV4GuACxHZ-RpzIT_sVV8xSEOA2N2QFa4RHE7yqCVg2wrNovtlluEnjLb3w6ixKZSx0nHK_dzE0-dWqrHFui_uxd-SLshpINOVvaHMfo76Q6JJk4tNgR0osfg7OsmDL9RHlB-YDQxiKa_4Dv4CNhTWTERejdknvbyD5n3P92ANU9seUDwDnILJuz3WbdOWG5NW8AeKeSlH7vOzJHR65VEu3Q35Jb2-89RjEQSLqKe-sLQrxW-JuyKxlndL2WNuuI7bdnuz_B0FjV820r1Y3cLW9WPqKMjZUvXdMAvKwPj2Gs0krc1oroHpqBPiH_F9xKqTsio0Olpn5jKmbBksP8vRqPVGvIh9YKR0qIPGYJkFxJ_dXZ48f291K260rC-HeUjFFN4hHCJErGIA0akRjzytT-CPCqIL7y6qJgZXe2bp6XT9MQGdv5KtQYocIBH0FDOsP1_Ka2-xUQPc7a", "https://www.ilpost.it/2016/04/12/morto-gianroberto-casaleggio-2/", "https://pagellapolitica.it/bufale/show/671/notizia-falsa-la-dichiarazione-di-gianroberto-casaleggio", "https://rousseau.movimento5stelle.it/about", "https://www.facebook.com/associazionerousseau/posts/633500627174530"]}
{"url": "https://facta.news/fuori-contesto/2021/02/10/il-sistema-statunitense-vaers-non-dimostra-se-una-persona-e-deceduta-a-causa-del-vaccino-anti-covid/", "title": "Il sistema statunitense Vaers non dimostra se una persona \u00e8 deceduta a causa del vaccino anti-Covid", "content": ["Il 5 febbraio 2021 su Facebook \u00e8 stato pubblicato un post in cui si legge che \u00abgli ultimi dati del governo USA\u00bb mostrerebbero \u00abche almeno 271 persone sono morte a causa dei vaccini\u00bb contro il nuovo coronavirus Sars-CoV-2, mentre \u00abaltre 9.845\u00bb avrebbero subito \u00abgravi eventi avversi\u00bb.", "Questi dati, si legge ancora nel contenuto oggetto della nostra verifica, provengono dal Vaccine Adverse Event Reporting System (Vaers) statunitense.", "Si tratta di una notizia riportata senza il contesto necessario alla sua comprensione e per questo fuorviante.", "Come si legge all\u2019interno del sito del sistema, Vaers \u00e8 stato creato negli Stati Uniti nel 1990 per rilevare possibili problemi di sicurezza nei vaccini autorizzati nel Paese ed \u00e8 co-gestito dai Centers for Disease Control and Prevention (Cdc) e dalla Food and Drug Administration (Fda) statunitense.", "Questo sistema accetta e analizza le segnalazioni di possibili eventi collaterali che possono sorgere dopo una vaccinazione.", "Vaers \u00e8 per\u00f2 un sistema di segnalazione passivo: questo vuol dire, si legge ancora nel sito, che ci si affida alle persone per inviare rapporti su possibili reazioni avverse e per questo il sistema \u00abnon \u00e8 stato progettato per determinare se un vaccino ha causato un problema di salute, ma \u00e8 particolarmente utile per rilevare modelli insoliti o inaspettati di segnalazione di eventi avversi che potrebbero indicare un possibile problema di sicurezza con un vaccino\u00bb.", "Ci\u00f2 significa, continua a spiegare il sito ufficiale, che \u00abi rapporti Vaers da soli non possono essere utilizzati per determinare se un vaccino ha causato o contribuito a un evento avverso o una malattia.", "I rapporti possono contenere informazioni incomplete, imprecise, casuali o non verificabili.", "In gran parte, le segnalazioni al Vaers sono volontarie, il che significa che sono soggette a pregiudizi.", "Ci\u00f2 crea limitazioni specifiche su come i dati possono essere utilizzati scientificamente.", "I dati dei rapporti Vaers devono sempre essere interpretati tenendo presenti queste limitazioni\u00bb.", "Per questo motivo presentare consapevolmente una segnalazione falsa al sistema pu\u00f2 essere punito per legge con una multa e la reclusione.", "\u00c8 quindi impossibile sostenere , come avviene nel post oggetto della nostra verifica, che in base ai dati del sistema Vaers un dato numero di persone sono morte negli Stati Uniti a causa del vaccino contro il nuovo coronavirus o hanno subito particolari disturbi a causa della vaccinazione.", "Come abbiamo spiegato in un nostro approfondimento , al momento non ci sono casi di decessi direttamente collegati ai vaccini contro la Covid-19.", "La comunit\u00e0 scientifica \u00e8 concorde sull\u2019utilit\u00e0 e sulla sicurezza dei vaccini approvati contro il nuovo coronavirus."], "category": "Fuori Contesto", "publish_date": "2021-02-10", "tags": ["#verabot", "covid-19", "nuovo coronavirus sars-cov-2", "vaccine adverse event reporting system", "vaccino covid", "vaers"], "links": ["https://www.facebook.com/groups/1092105454544956/permalink/1123122881443213", "https://vaers.hhs.gov/about.html", "https://vaers.hhs.gov/index.html", "https://www.cdc.gov/", "https://www.fda.gov/", "https://vaers.hhs.gov/data.html", "https://vaers.hhs.gov/reportevent.html", "https://www.law.cornell.edu/uscode/text/18/1001", "https://apnews.com/article/fact-checking-afs:Content:9957832237", "https://facta.news/storie/2021/02/04/io-non-mi-vaccino-perche-gli-errori-della-campagna-antivax-del-movimento-3v/", "https://www.dw.com/en/fact-check-are-covid-19-vaccines-causing-deaths/a-56458746", "https://www.who.int/news/item/16-01-2021-scientists-tackle-vaccine-safety-efficacy-and-access-at-global-r-d-forum"]}
{"url": "https://facta.news/notizia-vecchia/2021/02/09/la-notizia-dellarresto-di-due-immigrati-in-provincia-di-asti-per-spaccio-di-stupefacenti-e-del-2019/", "title": "La notizia dell\u2019arresto di due immigrati in provincia di Asti per spaccio di stupefacenti \u00e8 del 2019", "content": ["Il 7 febbraio 2021 il sito Notizie del Web ha pubblicato un articolo dal titolo \u00abProfughi nigeriani spacciavano ai bambini di 13 anni, droga in centri SPRAR\u00bb.", "Nel testo si legge che i carabinieri di Canelli, in provincia di Asti (Piemonte), avrebbero arrestato \u00abdue profughi nigeriani di 22 e 23 anni\u00bb in un centro di accoglienza.", "Gli arresti disposti dal gip Federico Belli sarebbero \u00abscattati all\u2019alba\u00bb.", "Questa notizia risale al 2019 ed \u00e8 stata pubblicata senza un chiaro riferimento temporale che permetta al lettore di capire quanto il fatto si \u00e8 verificato.", "La notizia dell\u2019arresto per spaccio di droga di due immigrati nigeriani di 22 e 23 anni all\u2019interno di un centro di accoglienza ad opera dei carabinieri della Compagnia di Canelli e disposto dal Gip (Giudice indagini preliminari) Federico Belli, \u00e8 stata pubblicata il 21 gennaio 2019 da diverse testate locali, come si pu\u00f2 verificare qui , qui , qui , qui e qui .", "Precisiamo che con il primo decreto sicurezza e immigrazione voluto dall\u2019ex ministro dell\u2019Interno e leader della Lega Matteo Salvini durante il governo Conte I e convertito in legge a novembre 2018, il sistema di protezione per richiedenti asilo e rifugiati ( Sprar ) ha cambiato nome (e funzione) diventando Sistema di protezione per titolari di protezione internazionale e per i minori stranieri non accompagnati ( Siproimi ).", "A novembre 2020, poi, sotto il governo Conte II, \u00e8 stato approvato un nuovo decreto che ha modificato il decreto sicurezza del 2018 e Siproimi ha di nuovo cambiato nome (e funzione) diventando Sistema di accoglienza e integrazione ( Sai )."], "category": "Notizia Vecchia", "publish_date": "2021-02-09", "tags": ["immigrazione", "sistema di accoglienza"], "links": ["https://archive.is/z6OC3", "https://www.lavocediasti.it/2019/01/21/leggi-notizia/articolo/canelli-due-nigeriani-arrestati-per-spaccio-tra-i-loro-clienti-anche-un-13enne.html", "https://www.gazzettadasti.it/cronaca/asti-12", "https://langheroeromonferrato.net/blitz-allalba-dei-carabinieri-di-canelli-manette-due-nigeriani-spaccio-droga-dal-centro-accoglienza", "https://lanuovaprovincia.it/cronaca/canelli-spacciavano-marijuana-a-ragazzini-arrestati-due-nigeriani/", "https://www.facebook.com/watch/?v=809584326055462", "https://temi.camera.it/leg18/provvedimento/immigrazione-e-sicurezza.html", "https://twitter.com/Montecitorio/status/1067860696120127488", "https://www.siproimi.it/lo-sprar", "https://www.siproimi.it/la-storia", "https://www.normattiva.it/uri-res/N2Ls?urn:nir:stato:decreto.legge:2020-10-21;130!vig=2021-01-27", "https://www.openpolis.it/parole/come-funziona-laccoglienza-dei-migranti-in-italia/"]}
{"url": "https://facta.news/notizia-falsa/2021/02/11/non-e-vero-che-il-governo-tedesco-ha-falsificato-dei-dati-per-giustificare-le-misure-di-contenimento-della-pandemia/", "title": "Non \u00e8 vero che il governo tedesco ha falsificato dei dati per giustificare le misure di contenimento della pandemia", "content": ["La redazione di Facta ha ricevuto pi\u00f9 volte tra il 9 e il 10 febbraio 2021, via social network e WhatsApp, la richiesta di verificare la notizia secondo cui il governo tedesco avrebbe imposto agli scienziati di falsificare o manipolare le previsioni sulla pandemia allo scopo di giustificare ulteriori misure repressive.", "La notizia \u00e8 stata diffusa su Whatsapp e su Facebook ( qui , ad esempio).", "Si legge: \u00abGERMANIA: DATI FALSATI PER GIUSTIFICARE LA REPRESSIONE.", "Scandalo in Germania: il Ministro degli interni Horst Seehofer \u00e8 sotto accusa per aver incaricato scienziati e ricercatori di diversi istituti a creare un preciso modello di calcolo volto a \u201cmanipolare\u201d la reale gravit\u00e0 dell\u2019emergenza sanitaria, con il fine di giustificare le dure restrizioni e i lockdown imposti dal governo tedesco nella prima fase della pandemia\u00bb.", "La notizia \u00e8 stata ripresa in Italia con toni simili dal quotidiano Libero ( qui ) e dai siti ByoBlu ( qui ) e DatabaseItalia ( qui ), questi ultimi spesso protagonisti nel propagare disinformazione in Italia, come abbiamo discusso in precedenza .", "La notizia segnalata \u00e8 falsa.", "Vediamo che cosa \u00e8 successo davvero.", "La notizia si riferisce ad un breve articolo pubblicato il 7 febbraio 2021 sul quotidiano tedesco Welt e intitolato \u00abIl ministero dell\u2019interno ha assunto scienziati per giustificare le misure contro il coronavirus\u00bb.", "Stando all\u2019articolo, che sarebbe basato su \u00ab200 pagine di email\u00bb che avrebbero mostrato \u00abesattamente cosa \u00e8 accaduto tra i funzionari del ministero e i ricercatori\u00bb, il ministero dell\u2019Interno tedesco avrebbe commissionato a degli scienziati un modello per \u00abpianificare misure repressive e preventive\u00bb.", "La tesi dell\u2019articolo \u00e8 che il ministero tedesco avrebbe fatto pressione sui ricercatori, perch\u00e9 producessero previsioni tali da giustificare esigenze politiche di repressione.", "La versione completa dell\u2019articolo \u00e8 disponibile (a pagamento) qui e, una volta sfrondata dei toni tendenziosi, racconta una storia diversa.", "Innanzitutto non \u00e8 stato il ministero dell\u2019Interno a farsi avanti per imporre ai ricercatori un modello che giustificasse oscuri fini politici.", "Sono stati invece il virologo Christian Drosten e il microbiologo Lothar Wieler \u2013 capo del Robert Koch Institute , il principale ente di biologia, medicina e salute pubblica della Germania\u00a0\u2013 a chiedere un colloquio con il ministro dell\u2019interno Horst Seehofer nel marzo 2020 (durante la prima ondata di pandemia) per avvertirlo che la Germania avrebbe subito, a loro parere, drammatiche conseguenze se avesse rimosso il lockdown gi\u00e0 a Pasqua, ovvero intorno al 12 aprile 2020, come previsto dal governo.", "Il ministero dell\u2019Interno si convinse di ci\u00f2 e, tramite il segretario di stato Markus Kerber ,\u00a0 avrebbe quindi commissionato a \u00abprominenti scienziati da vari istituti di ricerca e universit\u00e0\u00bb di fornire un rapporto a sostegno di eventuali misure di sicurezza.", "Il rapporto, che l\u2019articolo di Welt descrive come \u00absegreto\u00bb, era effettivamente riservato all\u2019inizio, ma dal 20 maggio 2020 \u00e8 disponibile ufficialmente qui e qui , e delinea quattro possibili scenari di evoluzione della pandemia, da quello pi\u00f9 ottimista \u2013 detto \u00abControllo rapido\u00bb, in cui la pandemia viene controllata velocemente e mantenuta sotto controllo con contact tracing e isolamento dei malati \u2013 fino allo scenario peggiore \u2013 chiamato \u00abAbisso\u00bb, in cui non si riesce a tenere il virus sotto controllo senza un pieno lockdown e in cui quindi le restrizioni sarebbero state in atto per tutto l\u2019anno, con il collasso dell\u2019economia e, in teoria, un milione di decessi.", "Il documento poi si preoccupa di come comunicare correttamente la gravit\u00e0 della situazione, e di chiarire anche emotivamente le conseguenze della pandemia a fronte della possibilit\u00e0 di uno scenario molto grave, che per\u00f2 \u00e8 considerato solo uno tra i vari plausibili.", "Da nessuna parte, nell\u2019articolo di Welt , si descrive per\u00f2 una falsificazione dei dati o dei modelli.", "L\u2019articolo denuncia che il Ministero dell\u2019Interno avrebbe scelto di includere nel report non solo la stima pi\u00f9 bassa disponibile all\u2019epoca della letalit\u00e0 della Covid-19 (0,56 per cento) ma anche quella pi\u00f9 alta (1,2 per cento), perch\u00e9 volevano essere preparati al caso peggiore, insinuando che inserire anche questa cifra nei modelli sarebbe stata un\u2019ingerenza del Ministero nel lavoro dei ricercatori.", "Welt stesso per\u00f2 conclude ammettendo che \u00abcol senno di poi, i ricercatori non si erano sbagliati di molto a tenere conto di una letalit\u00e0 dell\u20191,2 per cento [\u2026] la maggior parte degli scienziati assumono che circa l\u2019uno per cento degli infetti in Germania muore di coronavirus\u00bb.", "Nell\u2019articolo inoltre viene riportata una dichiarazione del segretario di Stato Markus Kerber, secondo cui \u00abnon avevamo bisogno di un trattato teorico esaustivo [\u2026] avevamo il compito di prevenire il caso peggiore\u00bb.", "In conclusione, l\u2019articolo completo a pagamento di Welt, sebbene insinui pressioni politiche sui ricercatori tedeschi, in realt\u00e0 non parla di nessuna falsificazione o distorsione dei dati, ma solo della stesura di un rapporto che teneva conto sia di scenari ottimisti, sia di scenari molto pessimisti, e che poneva le linee guida per comunicare al pubblico la necessit\u00e0 di misure per evitare il peggio.", "Di pi\u00f9, ammette che, anche se lo scenario pi\u00f9 pessimistico del rapporto non si \u00e8 verificato, le cifre pi\u00f9 alte di letalit\u00e0 del virus incluse nel rapporto non erano lontane dalla realt\u00e0.", "Il rapporto inoltre \u00e8 nato in seguito all\u2019iniziativa degli scienziati che hanno contattato il governo, e non viceversa.", "Infine, nonostante ci\u00f2 la Germania aveva effettivamente iniziato ad allentare le restrizioni gi\u00e0 il 20 aprile 2020 , non lontano quindi dalla data prevista in origine."], "category": "Notizia Falsa", "publish_date": "2021-02-11", "tags": ["#verabot", "covid-19", "germania", "lockdown", "nuovo coronavirus sars-cov-2", "pandemia"], "links": ["https://www.facebook.com/roberto.quarneti.6/posts/10224432858279005", "https://www.liberoquotidiano.it/news/esteri/26152211/angela-merkel-dati-gonfiati-coronavirus-per-giustificare-misure-anti-covid-documento-imbarazza-cancelliera.html", "https://www.byoblu.com/2021/02/09/tg-byoblu24-9-febbraio-2021-edizione-19-00/", "https://www.databaseitalia.it/prove-di-cospirazione-contro-il-popolo-inchiesta-shock-in-germania/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.welt.de/politik/deutschland/article225864597/Interner-E-Mail-Verkehr-Innenministerium-spannte-Wissenschaftler-ein.html", "https://www.welt.de/politik/deutschland/plus225868061/Corona-Politik-Wie-das-Innenministerium-Wissenschaftler-einspannte.html", "https://www.charite.de/en/service/en_person_detail/person/address_detail/drosten-3/", "https://www.rki.de/SharedDocs/Lebenslauf/EN/Wieler_Lothar_H_en.html", "https://www.rki.de/EN/Home/homepage_node.html", "https://www.bmi.bund.de/EN/ministry/state-secretaries/markus-kerber/markus-kerber-node.html", "https://www.abgeordnetenwatch.de/blog/informationsfreiheit/das-interne-strategiepapier-des-innenministeriums-zur-corona-pandemie", "https://www.bmi.bund.de/SharedDocs/downloads/DE/veroeffentlichungen/2020/corona/szenarienpapier-covid19.html", "https://www.ilsole24ore.com/radiocor/nRC_20.04.2020_10.34_20726414"]}
{"url": "https://facta.news/senza-prove/2021/02/15/non-e-dimostrato-che-un-disturbo-immunitario-letale-sia-correlato-ai-vaccini-a-mrna/", "title": "Non \u00e8 dimostrato che un \u00abdisturbo immunitario letale\u00bb sia correlato ai vaccini a mRna", "content": ["Tra l\u201911 e il 12 febbraio 2021 \u00e8 stato condiviso oltre 500 volte su Facebook un articolo pubblicato l\u201911 febbraio 2021 dal sito Database Italia (che, come avevamo raccontato , \u00e8 stata una delle piattaforme che si \u00e8 distinta per aver diffuso disinformazione in Italia nel 2020), intitolato \u00abVaccini a mRna: negli Stati Uniti i primi segni di un disturbo immunitario letale\u00bb.", "L\u2019articolo riassume il contenuto di un\u2019inchiesta pubblicata l\u20198 febbraio 2021 dal New York Times che riporta 36 casi, negli Stati Uniti, di una malattia nota come porpora trombocitopenica immune (Pti) comparsa poco tempo dopo la vaccinazione con i vaccini Pfizer/BioNTech o Moderna, basati sulla tecnologia a mRna .", "Si tratta di una malattia autoimmune che impedisce la coagulazione del sangue, con il rischio di emorragie interne.", "Uno dei pazienti di cui si parla nell\u2019inchiesta \u00e8 deceduto per emorragia cerebrale a causa di questa malattia.", "I casi sono reali, ma non ci sono prove di una correlazione con il vaccino contro la Covid-19.", "Facciamo chiarezza.", "Dell\u2019ipotesi di una associazione tra Pti e vaccino contro la Covid-19 avevamo gi\u00e0 parlato a gennaio 2021, a proposito della notizia di un decesso per Pti avvenuto giorni dopo il vaccino Pfizer/BioNTech, quello del ginecologo americano Gregory Michael.", "Ora il New York Times discute, assieme a questo, altri 35 casi della stessa malattia che per\u00f2 non hanno riportato conseguenze fatali, segnalati al sistema statunitense di monitoraggio di sicurezza dei vaccini, Vaers .", "Come abbiamo raccontato , i Vaers e analoghi sistemi di sorveglianza non possono dimostrare se una persona si \u00e8 ammalata o \u00e8 deceduta in seguito al vaccino o se si tratta di una coincidenza.", "Vaers non fa altro che raccogliere le segnalazioni di eventi avversi , che poi vengono usate per stabilire se i vaccini aumentano o meno l\u2019incidenza di una condizione clinica.", "Secondo James Bussel , ematologo del Weill Medical College dell\u2019Universit\u00e0 Cornell di Ithaca (New York), esperto di Pti ed interpellato dal New York Times , potrebbe esserci effettivamente un legame con il vaccino contro la Covid-19, in analogia con quanto \u00e8 stato osservato con altri vaccini (ne avevamo accennato qui ).", "L\u2019articolo del New York Times per\u00f2 sottolinea (e lo specifica anche l\u2019articolo di Database Italia ) che la correlazione al momento non \u00e8 dimostrata.", "Come \u00e8 stato riportato dalla Food and Drug Administration (Fda) americana secondo l\u2019articolo del New York Times e, indipendentemente, anche dal blog Nejm Journal Watch della rivista medico-scientifica New England Medical Journal , al momento l\u2019incidenza di Pti tra i vaccinati \u00e8 molto simile a quella della popolazione non vaccinata.", "Se anche si trattasse di una vera correlazione, si tratterebbe di un effetto collaterale estremamente raro, fa notare il blog del New England Medical Journal : 36 casi su 31 milioni di vaccinati, un caso su un milione circa, e di questi solo uno mortale.", "I medici consultati dal New York Times concordano tutti che questo minuscolo rischio potenziale non \u00e8 un buon motivo per evitare la vaccinazione contro la Covid-19, malattia che comporta conseguenze molto peggiori.", "In conclusione, \u00e8 vero che dal sistema di sorveglianza statunitense sui vaccini sono stati registrati casi di Pti, una seria malattia del sangue, in seguito alla somministrazione del vaccino.", "Non \u00e8 per\u00f2 ancora dimostrata nessuna correlazione, anche se alcuni specialisti non si sentono di escluderla.", "L\u2019incidenza di questa patologia al momento sembra la stessa tra vaccinati e non vaccinati, e solo un caso si \u00e8 rivelato fatale.", "Ricordiamo ai lettori che, anche se venisse dimostrata in futuro una correlazione, tutti i dati dimostrano che i vantaggi dei vaccini contro la Covid-19 superano ampiamente i rischi ."], "category": "Senza prove", "publish_date": "2021-02-15", "tags": ["#verabot", "effetti collaterali", "eventi avversi", "mrna", "porpora trombocitopenica immune", "sorveglianza", "studi clinici", "vaccino covid", "vaccino moderna", "vaccino pfizer", "vaers"], "links": ["https://archive.vn/fvTIo", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.nytimes.com/2021/02/08/health/immune-thrombocytopenia-covid-vaccine-blood.html", "https://www.orpha.net/consor/cgi-bin/OC_Exp.php?Lng=IT&Expert=3002", "https://facta.news/glossario/mrna/", "https://facta.news/glossario/vaccino/", "https://facta.news/notizia-imprecisa/2021/01/11/non-ci-sono-conferme-che-collegano-il-decesso-di-un-medico-usa-con-il-vaccino-anti-covid/", "https://vaers.hhs.gov/index.html", "https://facta.news/fuori-contesto/2021/02/10/il-sistema-statunitense-vaers-non-dimostra-se-una-persona-e-deceduta-a-causa-del-vaccino-anti-covid/", "https://facta.news/glossario/sorveglianza/", "https://facta.news/glossario/eventi-avversi/", "https://vivo.weill.cornell.edu/display/cwid-jbussel", "http://med.cornell.edu/", "https://facta.news/notizia-imprecisa/2021/01/11/non-ci-sono-conferme-che-collegano-il-decesso-di-un-medico-usa-con-il-vaccino-anti-covid/", "https://www.jwatch.org/fw117502/2021/02/08/officials-investigating-reports-thrombocytopenia-after", "https://www.jwatch.org/fw117502/2021/02/08/officials-investigating-reports-thrombocytopenia-after", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/"]}
{"url": "https://facta.news/notizia-falsa/2021/02/16/non-e-vero-che-i-membri-della-comunita-amish-sono-immuni-alla-covid-19/", "title": "Non \u00e8 vero che i membri della comunit\u00e0 amish sono immuni alla Covid-19", "content": ["Il 27 gennaio 2021 su Twitter \u00e8 stata pubblicata un\u2019immagine che mostra un uomo di spalle, vestito con camicia bianca e bretelle, e una donna con jeans, giubbotto rosso e mascherina.", "L\u2019immagine \u00e8 accompagnata da un testo in cui si legge: \u00abReporter: perch\u00e8 la comunit\u00e1 Amish non \u00e9 stata infettata dal coronavirus?", "Amish: perch\u00e8 non abbiamo la tv\u00bb.", "Il concetto implicito nel contenuto \u00e8 che la pericolosit\u00e0 del virus Sars-CoV-2 sia un costrutto mediatico e che in assenza di televisori le persone si ammalino meno.", "Si tratta di una notizia falsa.", "Innanzitutto, quella amish \u00e8 una comunit\u00e0 protestante particolarmente diffusa negli Stati Uniti, improntata a uno stile di vita austero e lontano dagli agi della modernit\u00e0.", "Per questa loro caratteristica, i membri della comunit\u00e0 amish vengono spesso utilizzati dal mondo della disinformazione come esempio di ci\u00f2 che accadrebbe se la popolazione non fosse influenzata dai media, dalle scoperte scientifiche e dalle tecnologie pi\u00f9 recenti.", "Qualche tempo fa ci eravamo ad esempio occupati della falsa affermazione secondo cui gli amish registrerebbero \u00abtassi di autismo pari a zero\u00bb perch\u00e9 rifiutano i vaccini.", "Venendo alla diffusione del virus Sars-CoV-2 nella popolazione amish, nel mese di maggio 2020 i Cdc americani (Centri per il controllo e la prevenzione delle malattie) hanno studiato l\u2019impatto della pandemia in una comunit\u00e0 amish dell\u2019Ohio, concludendo che \u00able occasioni di ritrovo, importanti nelle comunit\u00e0 amish, hanno probabilmente contribuito alla rapida trasmissione del virus\u00bb e che \u00abalcuni membri della comunit\u00e0 erano preoccupati all\u2019idea di dover seguire strategie di contenimento, incluso il distanziamento sociale e l\u2019uso di mascherine\u00bb.", "Qualche mese pi\u00f9 tardi, ad agosto, il quotidiano locale Indianapolis Star collegava le pratiche di socializzazione della comunit\u00e0 amish al focolaio in corso in un\u2019altra comunit\u00e0 rurale, quella di Nappanee County, nello stato dell\u2019Indiana.", "Secondo quanto sottolineato dal quotidiano di Indianapolis, non esistono dati esaustivi sugli amish a causa di due fattori principali: gli Stati Uniti non raccolgono dati su base religiosa e i membri delle comunit\u00e0 rifiutano i test provenienti dall\u2019esterno.", "Come ha spiegato Usa Today , la leggenda degli amish \u201cimmuni alla Covid-19\u201d sarebbe nata soprattutto per via del loro peculiare stile di vita, che li porta a non richiedere cure mediche per i sintomi da coronavirus e a dubitare dei rimedi offerti dalla scienza moderna.", "Secondo Steven Nolt , ricercatore di storia e costumi anabattisti (la frangia pi\u00f9 radicale dei protestanti) presso l\u2019Elizabethtown College \u00abalcune persone Amish morte a causa di Covid-19 sono morte a casa\u00bb proprio per questo motivo .", "Tale affermazione trova conferma nelle testimonianze dei medici legali locali, che riferiscono di decessi avvenuti tra le mura domestiche degli appartenenti alle comunit\u00e0 amish.", "In conclusione, le comunit\u00e0 amish non sono immuni alla Covid-19.", "Questa leggenda si fonda sulla difficolt\u00e0 nel reperire dati (gli Stati Uniti non raccolgono dati basati sulla fede religiosa dei pazienti) e sulla resistenza opposta dagli amish, avversi a qualsiasi tipo di modernit\u00e0, compresa quella della medicina moderna.", "In realt\u00e0 le comunit\u00e0 amish sembrano molto colpite dalla pandemia \u2013 in particolar modo per le loro pratiche di ritrovo pubblico \u2013 ma i decessi per Covid-19 non compaiono tra i dati pubblici perch\u00e9 la minoranza religiosa non ricorre agli ospedali."], "category": "Notizia Falsa", "publish_date": "2021-02-16", "tags": ["#verabot", "amish", "coronavirus sars-cov-2", "covid-19", "stati uniti america"], "links": ["https://twitter.com/Dov_EL/status/1354300814827909120", "http://www.treccani.it/enciclopedia/amish_%28Dizionario-di-Storia%29/", "https://facta.news/notizia-falsa/2020/08/12/non-e-vero-che-gli-amish-hanno-tassi-di-autismo-pari-a-zero-perche-rifiutano-i-vaccini/", "https://www.cdc.gov/mmwr/volumes/69/wr/mm6945a2.htm", "https://eu.indystar.com/story/news/2020/08/21/coronavirus-spreads-among-amish-northern-indiana/5536002002/", "https://eu.usatoday.com/story/news/factcheck/2021/02/10/fact-check-false-claim-amish-dont-get-covid-19/4455551001/", "https://eu.cantonrep.com/story/news/2021/01/10/why-dont-amish-want-wear-masks/6406390002/", "http://groups.etown.edu/amishstudies/experts/steven-m-nolt/", "https://factcheck.afp.com/covid-19-did-not-spare-us-amish-communities", "https://lancasteronline.com/news/local/covid-19-case-increase-at-wellspan-ephrata-could-mean-spread-among-plain-population/article_9aebed84-abf1-11ea-8af1-277e8d0f38fa.html"]}
{"url": "https://facta.news/notizia-falsa/2021/02/16/non-e-vero-che-in-croazia-a-causa-del-terremoto-sono-saltate-le-misure-anti-covid-e-che-i-contagi-sono-crollati/", "title": "Non \u00e8 vero che in Croazia \u00aba causa del terremoto sono saltate le misure anti-Covid\u00bb e che \u00abi contagi sono crollati\u00bb", "content": ["Il 26 gennaio 2021 su Facebook \u00e8 stata pubblicata un\u2019immagine che mostra un grafico di Our World in Data (sito di analisi di dati) sull\u2019andamento dei casi di nuovo coronavirus confermati ogni giorno in Croazia.", "Nel grafico \u2013 che prende in considerazione un lasso di tempo che va da met\u00e0 ottobre 2020 fino al 16 gennaio 2021 \u2013 si vede un costante calo dei contagi a partire dalla seconda met\u00e0 dicembre 2020.", "Nell\u2019immagine \u00e8 presente questo commento: \u00abIn Croazia a causa del terremoto sono saltate le misure anti-Covid, compresi lockdown e tamponi farlocchi.", "Risultato: i contagi sono crollati dell\u201981% e tutti i virologi del pianeta non se lo spiegano\u00bb.", "Si tratta di una notizia falsa.", "Andiamo con ordine.", "Come \u00e8 possibile verificare osservando il grafico interattivo pubblicato sul sito Our World in Data , il calo dei contagi confermati in Croazia \u00e8 iniziato a partire dal 13 dicembre 2020 e continua ancora oggi (16 febbraio 2021).", "I terremoti che hanno colpito alcune zone della Croazia si sono verificati il 29 dicembre e il 30 dicembre , poco pi\u00f9 di due settimane dopo l\u2019inizio del calo di contagi registrati nel grafico di Our World in Data .", "Non esiste quindi una correlazione temporale tra il calo dei casi positivi di Covid-19 e i terremoti che hanno colpito il Paese.", "Non \u00e8 poi vero, come erroneamente sostenuto nel post oggetto della nostra verifica, che nel Paese \u00aba causa del terremoto sono saltate le misure anti-Covid, compresi lockdown e tamponi farlocchi\u00bb.", "Tra il 28 novembre e il 21 dicembre in Croazia sono state predisposte nuove misure restrittive pi\u00f9 stringenti per contrastare la diffusione del virus Sars-CoV-2, tra cui \u2013 ad esempio \u2013 la chiusura di bar e ristoranti, il divieto di feste di matrimonio, di fiere e della maggior parte degli eventi sportivi.", "Le misure restrittive sono state poi prolungate dal governo croato inizialmente fino all\u20198 gennaio e poi fino al 31 dello stesso mese .", "La misura restrittiva cui il governo ha rinunciato a causa del terremoto \u00e8 stata la sospensione del divieto di di lasciare la propria contea di residenza.", "Un allentamento delle misure \u00e8 iniziato solo a partire da febbraio, dopo che nel Paese si \u00e8 registrato un continuo calo dei contagi registrati.", "Per il 1\u00b0 marzo \u00e8 prevista una nuova valutazione degli effetti delle misure adottate e dei possibili cambiamenti.", "Infine, precisiamo che dopo i terremoti i test utilizzati per individuare le nuove infezioni nel Paese non sono stati sospesi, come si pu\u00f2 verificare nel sito ufficiale del governo croato che tiene conto dei nuovi casi registrati ogni giorno."], "category": "Notizia Falsa", "publish_date": "2021-02-16", "tags": ["#verabot", "coronavirus sars-cov-2", "covid-19", "croazia", "lockdown"], "links": ["https://www.facebook.com/photo?fbid=10222100991425789&set=basw.AbqJ7bg3RSEOfOu-Zjq2H1tflvccNPf7E11IlaUUCtE7z6W5KQ8wZOlrTTFJ9hxm9EZk1zpOXAC1uxOsn-IHuKhkdtFEDg8OQXjWTQpyG_xKwUs6U2-4Wd7vvUi7dwd-vyTTFrFFk-iyadB-uosiW11OKPVrAh6oXfijc154FbwdJg&opaqueCursor=Abp_n5X0hFXRtAVxxM0p55xDlSLbCd4BA3t6zLqp-4HKze8ofUCDSuEPNACPHn-Rw68onMyxZ20O5cszOmI9v8gtQf39VH1DZ2W6L9VROgc8wtJ1McHI5qlraNo_pqWdZJqnNSW1wrOFBkd41sasKw8VAT4xpbb5neOVxdpiK-EOM_BSlTGHFaFsknJb-k2DG6Gn1Ptj7kDWOtugzzvRGqnCvIaA57QDhlzunEOtTQdECaf7l_HBuKj4gHmgzzIneS8WeR9ekX8KHUmuWjEW8YPTBbB0frK8bzN5Wy8ZoTga8JccdEPO4PR_1sqGsBC7I9jpPIflUjCqXuhAlgcO5T9ZlsqMFU8eAOxmV_UHDp0I17--SyJjUB_o9-UcpOrcvsWN_VZOJw4qhroEU1_XAOQsXva392Z0pUdcpUXhD0ZrxCh4EmbUFHKJOLkiN6JIl_J9yNY8yaI91Lbqw4W9-UzWV0WkRO9O1T8dKM-uLzqtdw5zaxiYtyOH6nOxvBIZO6FUVyIoZMlsX5JAnH5I4MzN09EPlqP7ztfvhxSL8n5J8g6Dt15qIRoqk-v6i-s__kD1f4TOlu0tInAFgYWK7gUGgaDqGVYQ0ARP7Hbyu_UsCV-lNpABeIh-1WW9i0OQKiAiE8K5CJjR8cHYqSr87SEYj8IjI1t-SirfRVbYmjl02VovGuw6cl_z-lyRfqywoHrh4BaT-djR4GFEYga4MucQK46h6PhmBT4Ko1MUVMmj8yUvOxXQfBXYOXM2nCij6QE", "https://ourworldindata.org/", "https://ourworldindata.org/coronavirus-data-explorer?zoomToSelection=true&time=2020-03-01..latest&country=~HRV&region=World&casesMetric=true&interval=smoothed&perCapita=true&smoothing=7&pickerMetric=total_cases&pickerSort=desc", "http://terremoti.ingv.it/event/25870121", "http://terremoti.ingv.it/event/25873821", "https://vlada.gov.hr/news/new-measures-here-to-suppress-the-pandemic-spread-personal-responsibility-remains-the-key/30911", "https://www.croatiaweek.com/croatia-imposes-ban-on-travel-outside-counties-from-23-dec-to-8-jan/", "https://www.croatiaweek.com/croatia-extends-lockdown-restrictions-until-jan-31/", "https://vlada.gov.hr/news/there-will-be-no-relaxation-of-epidemiological-measures/31237", "https://www.reuters.com/article/health-coronavirus-croatia-idUSL1N2KH1VN", "https://seenews.com/news/croatia-to-ease-coronavirus-restrictions-starting-feb-15-731105", "https://www.koronavirus.hr/en"]}
{"url": "https://facta.news/notizia-vecchia/2021/02/16/brunetta-ha-dichiarato-basta-smart-working-a-giugno-2020-non-a-febbraio-2021/", "title": "Brunetta ha dichiarato \u00abbasta smart working\u00bb a giugno 2020, non a febbraio 2021", "content": ["Il 16 febbraio 2021 su Facebook \u00e8 stata pubblicata un\u2019immagine che mostra una foto di Renato Brunetta , ministro per la Pubblica amministrazione per il governo Draghi , accompagnata da una sua presunta dichiarazione, pronunciata il 15 febbraio 2021.", "Brunetta avrebbe detto: \u00abBasta smart working, i dipendenti pubblici tornino in ufficio\u00bb.", "Il riferimento \u00e8 alle politiche decise dall\u2019ex governo Conte II per incentivare il lavoro da casa nell\u2019ambito delle misure adottate per il contenimento e la gestione dell\u2019emergenza epidemiologica da Covid-19.", "La dichiarazione di Brunetta \u00e8 reale ma risale a giugno 2020 e non a febbraio 2021.", "Andiamo con ordine.", "Come hanno ricostruito i nostri colleghi di Pagella Politica , il 15 febbraio 2021 il Corriere della sera ha pubblicato un articolo intitolato \u00abBrunetta: basta smart working, i dipendenti pubblici tornino in ufficio\u00bb.", "L\u2019articolo del Corriere sosteneva che Brunetta, durante un\u2019intervista a Tgcom24 , avesse detto: \u00abRiaprire tutto: i comuni devono funzionare, i tribunali devono funzionare, come funzionano gli ospedali.", "Non vedo perch\u00e9 se un ospedale funziona, non possa funzionare una scuola, un comune, un ufficio urbanistica, un tribunale.", "Smettiamola per favore, basta: si torni tutti a lavorare\u00bb.", "Questo virgolettato \u00e8 vero, ma \u00e8 stato rilasciato da Brunetta durante un\u2019intervista a Tgcom24 il 22 giugno 2020 quando non era ancora ministro e la situazione epidemiologica in Italia era molto meno grave di quella attuale.", "Quel giorno in tutto il Paese erano stati segnalati 218 casi positivi.", "Lo stesso Brunetta, sui propri canali social ( qui e qui ), ha confermato che la dichiarazione risale a circa 9 mesi fa.", "Il Corriere della Sera ha successivamente rimosso l\u2019articolo e pubblicato alcune righe di scuse verso i propri lettori, ammettendo che il virgolettato era stato pubblicato \u00abper un disguido\u00bb e un \u00aberrore\u00bb."], "category": "Notizia Vecchia", "publish_date": "2021-02-16", "tags": ["#verabot", "coronavirus sars-cov-2", "covid-19", "governo draghi", "renato brunetta", "smart working"], "links": ["https://www.facebook.com/photo?fbid=10219094725743067&set=basw.AbqbR3QFDtyrwQ49ztel9P6LStojRVdsYpFQDa0PxbsQNwf-EEo5dfHQ-PLiUzCmujYo_obmb9RrwZbNwYe-mNVbg2uaakd-WufyTgincLCwPW8EY9yWIAKnqSkvQZD0fKRwrm8nhDVlR2s1MgvyAmpFB0-82mKpC4wTPiSxAFLt_w&opaqueCursor=AbpcHjM2EpivIDCdXUp4RFoVfehG09BmNVi2xmtNHZbA4GuUzytp7TGfQwnI8WiyMX5IYqSQtaIVVoYNCT4QZ8sViLEG1Oyj_I0RLKNTiP2LAwg7nIVRlMOXKMPhcvxfkiUqeuUr6La5upcizBiI_bB_5hAC2rCGxqSzpDG14mMM-T0uCGMr0_4jPQYnoEDO38APizPE4Yxnjkmr7KhzHn3c6IFTJb92LvwplwAx06opJhKInM3xaGZwgurujIcYsibwgWju26F0ymGLG32zS5DDYfO9HJ_h708qJGEy-lmWGYSPTEePYsWNPTndafTqsatUNqnbkllzxX1_s58qnDtSdGo1cfkAHf66V8MaYepol2W1bWgBdA9hzEjuHYr-i85umIGiq5KowCXFkmiU64M-wKvgTQGyT01ob0mAKws0n9TF4UGD4knzbYWB1ED0hVak_s6ptNBECmGWzg6Tz7HewjhCBpJgpzOjai0sT1BMQrObQ6G4B-X7kx19rNXTd3vgvYt_rPfsgXVc6vIpMsjMC1taMAJS49MsaI0t7jcSVVr0q5bsRLHbhVqR-dZhUeOVSnFORyANkIoJtKpeg43KnM_65ybkufZS9qQTUV2fhfkt664T2Dvp9LhQu6HJ6T6B8qh8dA9Gdxp2AUbQiXQfi30DurmGoAmbv-JPC0XWiewOZjJPEzArEWLqpAycRVc4ZUZ2u_5MljZTJskFKaIPeq7ygtn4eQCcHQ4QVtC7-SW9rQ6uHUYfytVT7drnJgHxAT3D6gEi1Mz6ILMzJ3nA", "http://www.funzionepubblica.gov.it/il-ministro", "http://www.governo.it/it/il-presidente", "https://www.lavoro.gov.it/strumenti-e-servizi/smart-working/Pagine/default.aspx", "https://pagellapolitica.it/blog/show/956/basta-smart-working-ma-le-parole-di-brunetta-sono-di-giugno-2020", "https://web.archive.org/web/20210215185208/https://www.corriere.it/economia/lavoro/21_febbraio_15/pa-smartworking-ministro-brunetta-ora-tornare-tutti-ufficio-d925430a-6fac-11eb-90fa-04aff0071378.shtml", "https://www.tgcom24.mediaset.it/2020/video/brunetta-smart-working-riaprire-tutti-gli-uffici-pubblici-al-piu-presto-_19754083.shtml", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=4924", "https://www.facebook.com/renato.brunetta/posts/10157718333090671", "https://twitter.com/renatobrunetta/status/1361398624064839685", "https://www.corriere.it/economia/lavoro/21_febbraio_15/audio-vecchio-scuse-ministro-brunetta-cffc371e-6fc2-11eb-90fa-04aff0071378.shtml"]}
{"url": "https://facta.news/notizia-imprecisa/2021/02/17/i-bambini-devono-indossare-la-mascherina-nonostante-questa-sentenza-del-tar/", "title": "I bambini devono indossare la mascherina, nonostante questa sentenza del Tar", "content": ["Tra il 15 e il 16 febbraio 2021 la redazione di Facta ha ricevuto pi\u00f9 volte la richiesta di verificare un articolo pubblicato il 14 febbraio 2021 sul sito Sadefenza.org intitolato \u201cVittoria dei bambini stop mascherina\u201d.", "L\u2019articolo saluta con favore una sentenza del 13 febbraio 2021 del Tar del Lazio, secondo cui \u00abil nuovo Dpcm dovr\u00e0 disporre la possibilit\u00e0 di non usare la mascherina\u00bb per i bambini tra 6 e 11 anni nelle scuole.", "Questo in seguito a un ricorso in cui le parti \u00abdenunciano il pericolo che l\u2019uso prolungato della mascherina possa produrre conseguenze negative per la salute fisica e psichica dei bambini\u00bb.", "Secondo l\u2019articolo \u00abi bambini non dovranno pi\u00f9 portare la museruola a scuola al banco\u00bb.", "\u00c8 vero che il ricorso \u00e8 stato accolto e potrebbe voler dire che l\u2019obbligo di mascherina nelle scuole, per i bambini da 6 a 11 anni, verr\u00e0 parzialmente rilassato in futuro.", "Al momento per\u00f2 l\u2019obbligo \u00e8 ancora in corso e lo sar\u00e0 almeno fino al 5 marzo, scadenza del Dpcm del 14 gennaio 2021.", "Non \u00e8 vero invece che vi sia un \u00abpericolo\u00bb dovuto all\u2019uso prolungato della mascherina.", "Il Tar del Lazio ha accolto, con l\u2019 ordinanza 00873/2021 , il ricorso presentato dagli avvocati Francesco Scifo e Linda Corrias in cui si chiedeva di annullare i Dpcm del 3 dicembre 2020 e del 14 gennaio 2021 dove questi non prevedano \u00abl\u2019esenzione o le circostanze di esenzione per i minori infradodicenni come previsto dalle indicazioni internazionali Oms e Unicef\u00bb.", "Secondo il Tribunale, la misura di obbligo della mascherina a scuola per tutti i maggiori di 6 anni, introdotta gi\u00e0 nel Dpcm del 3 novembre 2020 , non sarebbe compatibile con il parere del Comitato Tecnico Scientifico (Cts) usato per giustificare il provvedimento, per la precisione con il verbale n.104 del 31 agosto 2020.", "Secondo il verbale, che riportava le indicazioni dell\u2019Organizzazione mondiale della sanit\u00e0 (Oms) del 21 agosto 2020 , l\u2019uso della mascherina dai 6 fino agli 11 anni deve essere infatti \u00abcondizionato alla situazione epidemiologica locale\u00bb, con attenzione al contesto, alla disciplina del bambino e all\u2019impatto sull\u2019apprendimento.", "Lo stesso verbale del Cts ammetteva che la mascherina poteva essere rimossa in caso i bambini fossero seduti fermi al banco, con una distanza di almeno un metro e in \u00abassenza di situazioni che prevedano la possibilit\u00e0 di aerosolizzazione (es. canto)\u00bb.", "Il Tar ha ritenuto quindi che le indicazioni del Dpcm non fossero sufficientemente giustificate per un obbligo che non tenesse conto di queste circostanze, e che tale obbligo debba invece seguire le linee guida dell\u2019Oms e del Cts.", "Il Dpcm al momento \u00e8 per\u00f2 ancora valido, e non \u00e8 detto che in futuro l\u2019obbligo verr\u00e0 modificato.", "Il Tar infatti ha ordinato semplicemente che allo scadere del Dpcm dovr\u00e0 essere rivalutata la possibilit\u00e0 di rimuovere la mascherina, qualora vi sia rispetto della distanza e i bambini non cantino o producano altrimenti aerosol potenzialmente capaci di trasmettere virus.", "L\u2019ordinanza del Tar dice infatti esplicitamente che al momento il Dpcm \u00abresta efficace anche nella parte oggetto di impugnazione e fino alle nuove determinazioni dell\u2019autorit\u00e0 amministrativa\u00bb.", "Non \u00e8 invece vero che le mascherine causano problemi di salute ai bambini sopra i 6 anni, come documentato per esempio dalla Societ\u00e0 Italiana di Pediatria (anche qui ) e dall\u2019 Accademia Americana di Pediatria .", "I bambini molto piccoli (sotto i 2 anni) invece, siccome non possono rimuoverle correttamente da soli, non dovrebbero indossarle per non rischiare strangolamento accidentale.", "In conclusione, \u00e8 vero che il Tar del Lazio ha accolto un ricorso in cui si chiedeva di rendere pi\u00f9 flessibile l\u2019obbligo di mascherina, ma l\u2019obbligo non \u00e8 stato eliminato.", "Al contrario, \u00e8 ancora in vigore e lo sar\u00e0 almeno fino al 5 marzo 2021, quando verr\u00e0 riesaminato alla scadenza del Dpcm.", "Inoltre, ricordiamo che in qualsiasi caso indossare mascherine non \u00e8 pericoloso per la salute dei bambini sopra i 6 anni.", "Photo Credits: Sari huella \u2013 Wikimedia Commons"], "category": "Notizia imprecisa", "publish_date": "2021-02-17", "tags": ["#verabot", "coronavirus sars-cov-2", "covid-19", "mascherine", "scuola", "tar", "tar del lazio"], "links": ["https://web.archive.org/web/20210213230714/https://www.sadefenza.org/2021/02/vittoria-dei-bambini-stop-mascherina/", "http://www.dirittodeiservizipubblici.it/sentenze/sentenza.asp?sezione=dettsentenza&id=6796", "http://www.governo.it/sites/new.governo.it/files/Dpcm_14_gennaio_2021.pdf", "http://www.dirittodeiservizipubblici.it/sentenze/sentenza.asp?sezione=dettsentenza&id=6796", "https://www.gazzettaufficiale.it/eli/gu/2020/11/04/275/so/41/sg/pdf#page=6", "https://github.com/pcm-dpc/COVID-19-Verbali-CTS/raw/master/2020-08/covid-19-cts-verbale-104-20200831.pdf", "https://www.who.int/publications/i/item/WHO-2019-nCoV-IPC_Masks-Children-2020.1", "https://sip.it/2020/09/18/mascherine-e-bambini-i-5-falsi-miti/", "https://ijponline.biomedcentral.com/articles/10.1186/s13052-020-00898-1", "https://www.healthychildren.org/English/health-issues/conditions/COVID-19/Pages/Mask-Mythbusters.aspx", "https://health.ucdavis.edu/health-news/newsroom/masks-pose-dangers-for-babies-toddlers-/2020/04"]}
{"url": "https://facta.news/notizia-satirica/2021/02/17/salvini-non-ha-fatto-scena-muta-quando-gruber-ha-parlato-delle-sue-assenze-da-ministro/", "title": "Salvini non ha fatto scena muta quando Gruber ha parlato delle sue assenze da ministro", "content": ["Il 10 febbraio 2021 su Facebook \u00e8 stato pubblicato un video che mostra un\u2019intervista di Lilli Gruber, giornalista e conduttrice della trasmissione di La7 Otto e mezzo , al leader della Lega Matteo Salvini .", "Il filmato dura in tutto un minuto e contiene uno scambio tra i due: \u00abIo ho fatto il ministro, il vicepremier\u00bb sostiene Salvini, mentre Gruber lo interrompe e lo incalza con la frase \u00abHanno detto che non l\u2019hanno mica vista spesso come ministro dell\u2019Interno, praticamente mai\u00bb.", "I restanti 43 secondi mostrano un Salvini senza parole, che prova ad articolare senza successo una risposta.", "Il video \u00e8 accompagnato dalla frase \u00ab\u00c8 evidentemente confuso\u00bb, scritta dall\u2019autore del post Facebook.", "Si tratta di un contenuto satirico circolato senza il contesto necessario alla sua comprensione e per questo fuorviante.", "L\u2019esitazione di Salvini \u00e8 in realt\u00e0 frutto di un abile montaggio video confezionato dalla redazione di Propaganda Live , trasmissione del venerd\u00ec sera di La7, ed \u00e8 andato in onda nella puntata del 5 febbraio 2021, presentato come un contenuto satirico.", "Il filmato originale \u00e8 invece tratto dalla puntata di Otto e mezzo del 3 febbraio 2021 e dal minuto 21:07 vediamo come Salvini non faccia scena muta, ma risponda a Gruber dicendo \u00abquesto dovrebbe dirlo documentandolo\u00bb."], "category": "Notizia Satirica", "publish_date": "2021-02-17", "tags": ["la7", "lilli gruber", "matteo salvini", "ministro dell'interno", "otto e mezzo", "propaganda live", "satira"], "links": ["https://www.facebook.com/gvavala/posts/10219076479643880", "https://www.la7.it/otto-e-mezzo", "http://www.senato.it/leg/18/BGT/Schede/Attsen/00025407.htm", "https://www.la7.it/propagandalive/video/la-scena-muta-di-matteo-salvini-da-lilli-gruber-secondo-alessio-marzilli-05-02-2021-363743", "https://www.la7.it/otto-e-mezzo/rivedila7/draghi-salvini-al-bivio-otto-e-mezzo-puntata-del-3022021-03-02-2021-363255"]}
{"url": "https://facta.news/notizia-falsa/2021/02/17/non-e-vero-che-boldrini-ha-richiesto-a-draghi-un-reddito-di-dignita-per-i-migranti/", "title": "Non \u00e8 vero che Boldrini ha richiesto a Draghi \u00abun reddito di dignit\u00e0\u00bb per i migranti", "content": ["Il 16 febbraio 2021 su Facebook \u00e8 stata pubblicata un\u2019immagine che mostra la deputata del Partito democratico Laura Boldrini e il presidente del Consiglio incaricato Mario Draghi , insieme a questo testo: \u00abBoldrini ha chiesto a Draghi un reddito di dignit\u00e0 di 500 euro al mese per i migranti.", "Questa signora \u00e8 da TSO\u00bb.", "La notizia non trova riscontro in nessuna testata nazionale e locale, in nessun comunicato ufficiale della deputata Boldrini e nemmeno sui profili social ufficiali ( qui , qui e qui ).", "Si tratta quindi di un notizia frutto di fantasia.", "Contattato da Facta , l\u2019ufficio stampa dell\u2019onorevole ha confermato che la notizia \u00e8 falsa.", "Precisiamo inoltre che gi\u00e0 nel 2016 era stata diffusa una notizia falsa in cui si sosteneva che Boldrini avesse proposto un \u00abreddito di dignit\u00e0\u00bb per i migranti.", "L\u2019ex presidente della Camera non ha mai fatto una simile richiesta.", "In un\u2019 intervista rilasciata a La Repubblica il 22 dicembre 2015, Boldrini aveva invece proposto un \u00abreddito di dignit\u00e0 europeo per i pi\u00f9 indigenti\u00bb."], "category": "Notizia Falsa", "publish_date": "2021-02-17", "tags": ["laura boldrini", "mario draghi", "migranti", "reddito di dignit\u00e0"], "links": ["https://www.facebook.com/photo/?fbid=444636383518371&set=basw.Abpgeb62cn2NHSDlCPv-I7B9WjVObAwbQYtmUpZqEZ07D5FvK-WCOyQY5N8tc8u3EvPUtH6WSPnUV-RX2Gp6nOiZAu0Elo2ieS2jOZUtxVS5WE_5AmjvLTJWqbnR5Wz26ZEOdN2gfa_2kkS1M8H7yqRfaHwpQ53o6okz0hyM5IpCwQ&opaqueCursor=AbrKKfds_Mx3TDUxEgRcKebugs8R7LVOyYAEPyQE89y6OHE9KCfzr8NrWmZ3cjF1HLkLAzJVOOvnYReUuMBx-BJGgJZxmv-oZSOcEeLXy5dCt8rleg2nHBoyjkyzfPa54vRfNaNXKo2sRslA8pCWzupfxGj-eepFX0sKlyJShD50-ilwgnYeVLNRon00CTKjx_ItocV0kZ5puvOPW8kdOLeNNCdXmmiSBV5mBFHcMkc5H5MKqIBAozApL4FWyyu-9IJh_biG3qucHjAznJOClJr_alIPB9ePfiY3QY8HYEEy3i0XwpF-7dt9s3wjMZWbdh44LlaKWiwFEhNgRIl7JZ_cFZ2BLtPB20_l-IczlLe0_a2nOsLavb1RS-oqWhcVZUvVDi5LA4aacJ5_RWw2TsFc5uVda9-HsWhuXFu3D5WYhJoBVFpY6zdYI1p-FoUcRaZeIf-9R97_QiiDh_yal-vgZV6CRrOokDxKm4TKU2aMtF4SYFMlZFE-rk6AiJJ0Fz6SWpzfCdAnKGZD7WdedLa7pZlO4_EMgej8V5jHgt0D7js-GRibRxxWvzh0OMoFD0o1V3ZxUHHJmE8dYDzZoSgPzgt_YiPnaaBFO_iZNqJs7dQdumwIjBHe-yMbsRmuCKxanIX1mVZv9YcIACtj0h1DGUZNBEuZZUGv4HTgqGgcP_5Tgy5cr8Yh52GUWftfkbiElLcA9xhUG4PPELUqIXOwfsxs_telmQPHvly3ud8MBqsyimpi2MU8XJfpKDH31R7yyGmFMy1rPO4PYm442whhMis5F5qOyWjeff-kdCDlqbtLSJNg231VT9PsA0mGVJ2zwbgOZbKVdx_JJwkSRXB4L1YJWHyPJFMKGdSIwYvXLI0TJ1B9axfG4UYs_IdL2G8rRi6-Beu8AE2yYQVXShrtGR4UaySdD4pIbQBBd2tKew", "https://www.camera.it/leg18/29?shadow_deputato=305757&idpersona=305757&idlegislatura=18", "https://www.governo.it/it/governo/draghi/presidente-del-consiglio/mario-draghi", "https://www.facebook.com/Laura-Boldrini-325228170920721/", "https://twitter.com/lauraboldrini?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.instagram.com/l_boldrini/?hl=it", "https://pagellapolitica.it/bufale/show/670/notizia-falsa-boldrini-un-reddito-di-dignit%C3%A0-ai-migranti-di-630-euro", "https://www.repubblica.it/politica/2015/12/22/news/boldrini_un_reddito_di_dignita_ai_poveri_per_rilanciare_il_sogno_della_ue_-129991934/"]}
{"url": "https://facta.news/immagine-modificata/2021/02/18/queste-prime-pagine-di-quotidiani-britannici-contro-i-vaccini-sono-false/", "title": "Queste prime pagine di quotidiani britannici contro i vaccini sono false", "content": ["Il 17 febbraio 2021 su Facebook sono state pubblicate delle immagini che mostrerebbero le prime pagine del 16 febbraio dei quotidiani britannici Daily Express , Daily Mirror e The Times con titoli contenenti notizie sui pericoli e su rivelazioni compromettenti riguardo ai vaccini contro il nuovo coronavirus Sars-CoV-2.", "Si tratta di una notizia falsa.", "Le immagini oggetto della nostra verifica sono in realt\u00e0 alterazioni delle reali prime pagine dei tre quotidiani britannici.", "Le prime pagine originali del 16 febbraio 2021 del Daily Express , Daily Mirror e The Times non contengono i titoli e le notizie sui vaccini riportate, come si pu\u00f2 verificare qui , qui e qui .", "I colleghi di Reuters hanno ricostruito che le finte prime pagine dei tre quotidiani britannici sono state pubblicate originariamente da un utente su Facebook con questo commento: \u00abQuesti sono i titoli che vorrei tanto vedere!\u00bb.", "Infine, come abbiamo spiegato in un nostro approfondimento , al momento nel mondo non risultano casi di decessi direttamente collegati ai vaccini contro la Covid-19.", "La comunit\u00e0 scientifica \u00e8 concorde sull\u2019utilit\u00e0 e sulla sicurezza dei vaccini approvati contro il nuovo coronavirus."], "category": "Immagine Modificata", "publish_date": "2021-02-18", "tags": ["covid-19", "daily express", "dialy mirror", "nuovo coronavirus sars-cov-2", "the times", "vaccino covid"], "links": ["https://www.facebook.com/cristina.rizzo/posts/10221202565547864", "https://www.express.co.uk/ourpaper/view/2021-02-16", "https://twitter.com/DailyMirror/status/1361443667219775488", "https://twitter.com/MetroUKNews/status/1361420049538375692", "https://www.reuters.com/article/uk-factcheck-front-pages/fact-check-images-of-newspaper-front-pages-sharing-vaccine-misinformation-are-fake-idUSKBN2AH2RL", "https://www.facebook.com/fiona.hine.7/posts/10165041658090441", "https://facta.news/storie/2021/02/04/io-non-mi-vaccino-perche-gli-errori-della-campagna-antivax-del-movimento-3v/", "https://www.dw.com/en/fact-check-are-covid-19-vaccines-causing-deaths/a-56458746", "https://www.who.int/news/item/16-01-2021-scientists-tackle-vaccine-safety-efficacy-and-access-at-global-r-d-forum"]}
{"url": "https://facta.news/fuori-contesto/2021/02/19/queste-video-non-mostra-una-protesta-anti-lockdown-in-francia/", "title": "Questo video non mostra una protesta \u00abanti lockdown\u00bb in Francia", "content": ["Il 31 gennaio 2021 su Facebook \u00e8 stato pubblicato un video che mostra una folla manifestare per strada.", "Le immagini sono accompagnate da questo testo, scritto da chi ha pubblicato il video su Facebook: \u00abManifestazione a Parigi (Francia) anti lockdown.", "Qui da noi nessun Tg ne parla, gli italiani non devono sapere\u2026\u00bb.", "Il riferimento \u00e8 alle misure di limitazione e distanziamento stabilite dal governo francese per limitare la diffusione del nuovo coronavirus nel Paese.", "Il contenuto oggetto della nostra analisi \u00e8 fuorviante e veicola una falsa notizia.", "Il video \u00e8 stato girato il 30 gennaio 2021 a Parigi e mostra una manifestazione contro un progetto di legge \u2013 approvato in prima lettura alla Camera \u2013 sulla \u00absicurezza globale\u00bb, come si pu\u00f2 verificare qui , qui e qui .", "Da diverso tempo si svolgono manifestazioni e proteste in differenti citt\u00e0 della Francia contro l\u2019approvazione di questo disegno di legge perch\u00e9, secondo i critici , avrebbe conseguenze negative su alcuni diritti fondamentali come quello alla privacy e alla libert\u00e0 di informazione."], "category": "Fuori Contesto", "publish_date": "2021-02-19", "tags": ["#verabot", "covid-19", "francia", "lockdown", "nuovo coronavirus sars-cov-2", "parigi"], "links": ["https://www.facebook.com/watch/?ref=search&v=460574791610423&external_log_id=4dadd6cb-90ab-4335-b6a8-187625f2edaf&q=manifestazione%20spagna%20lockdown", "https://www.gouvernement.fr/info-coronavirus/les-actions-du-gouvernement", "https://www.francetvinfo.fr/politique/proposition-de-loi-sur-la-securite-globale/mobilisation-en-legere-baisse-pour-les-manifestations-contre-la-loi-securite-globale-rejointes-par-des-defenseurs-des-free-parties_4277847.html", "http://www.assemblee-nationale.fr/dyn/15/textes/l15b3452_proposition-loi", "http://www2.assemblee-nationale.fr/scrutins/detail/(legislature)/15/(num)/3254", "https://twitter.com/tvyefr/status/1355502451458256898", "https://twitter.com/tvyefr/status/1355494190600368128", "https://youtu.be/h29HkrgG8kY?t=17", "https://www.lemonde.fr/societe/article/2021/01/30/nouvelle-journee-de-mobilisation-contre-le-projet-de-loi-securite-globale_6068187_3224.html", "https://www.france24.com/fr/france/20201121-loi-s%C3%A9curit%C3%A9-globale-des-ong-alertent-sur-les-cons%C3%A9quences-dangereuses-pour-les-libert%C3%A9s-individuelles"]}
{"url": "https://facta.news/notizia-falsa/2021/02/22/la-nasa-non-ha-usato-uno-scatto-fatto-in-bulgaria-per-mostrare-la-superficie-di-marte/", "title": "La Nasa non ha usato uno scatto fatto in Bulgaria per mostrare la superficie di Marte", "content": ["Il 19 febbraio 2021 su Facebook sono state pubblicate due immagini .", "La prima mostra dei ruderi su una distesa di terra di colore rosso ed \u00e8 accompagnata da questo testo: \u00abOriginal NASA photo of Mars\u00bb (in italiano, \u00abfoto originale della Nasa di Marte\u00bb).", "Le seconda immagine mostra lo stesso scenario, ma con dei colori differenti e compare una scritta che sostiene si tratterebbe di un luogo in Bulgaria.", "Il senso del post \u00e8 che la Nasa \u2013 l\u2019agenzia governativa civile che si occupa del programma spaziale degli Stati Uniti d\u2019America \u2013 avrebbe pubblicato una falsa foto di Marte, riadattando uno scatto che in realt\u00e0 mostra un\u2019area della Bulgaria.", "Si tratta di una notizia falsa.", "La foto oggetto della nostra verifica non \u00e8 stata mai pubblicata dalla Nasa, come si pu\u00f2 verificare qui .", "L\u2019agenzia governativa statunitense, contattata dai colleghi della Reuters , ha smentito di aver mai pubblicato una foto simile."], "category": "Notizia Falsa", "publish_date": "2021-02-22", "tags": ["bulgaria", "marte", "nasa"], "links": ["https://www.facebook.com/photo.php?fbid=2623283781296021&set=a.1577279412563135&type=3&theater", "https://www.nasa.gov/", "https://www.nasa.gov/mission_pages/mars/images/index.html", "https://www.reuters.com/article/uk-factcheck-nasa-bulgaria-idUSKBN25U239"]}
{"url": "https://facta.news/notizia-falsa/2021/02/22/il-primo-ministro-australiano-non-si-e-vaccinato-per-finta/", "title": "Il primo ministro australiano non si \u00e8 vaccinato per finta", "content": ["Il 22 febbraio 2021 la redazione di Facta ha ricevuto una segnalazione che metteva in dubbio l\u2019informazione secondo cui il primo ministro australiano Scott Morrison avrebbe ricevuto il vaccino anti-Covid in diretta televisiva, partendo da un articolo pubblicato il 21 febbraio da Ansa contenente una foto che secondo il segnalatore mostrerebbe un \u00abtappino\u00bb a ricoprire l\u2019ago della siringa durante l\u2019iniezione.", "Si tratta di una notizia falsa.", "Come riporta il sito della Bbc , la campagna vaccinale anti-Covid in Australia \u00e8 partita ufficialmente luned\u00ec 22 febbraio, ma il primo ministro Scott Morrison ha fatto parte di un ristretto gruppo di persone \u2013 comprendente personale medico e impiegati nella case di riposo \u2013 che ha avuto accesso al vaccino gi\u00e0 da domenica 21 febbraio.", "Il premier \u00e8 stato vaccinato in anticipo e in diretta televisiva per mettere a tacere lo scetticismo nei confronti del vaccino, particolarmente diffuso in Australia e testimoniato dalle proteste scoppiate a Sydney, Melbourne e Brisbane.", "Il vaccino inoculato a Morrison \u00e8 quello prodotto da Pfizer (il primo approvato nel Paese, il via libera ai vaccini di Oxford e AstraZeneca \u00e8 arrivato solo il 16 febbraio e potr\u00e0 essere somministrato a partire dal mese di marzo) e l\u2019autenticit\u00e0 dell\u2019iniezione \u00e8 testimoniata da questo video di Abc Australi a ( dal minuto 01:45 ) in cui si vede chiaramente l\u2019ago entrare e uscire dal braccio del premier australiano. +La redazione di Facta si era gi\u00e0 occupata di casi simili, in cui vaccinazioni realmente effettuate erano state messe in dubbio da bufale online: era gi\u00e0 accaduto alla speaker della Camera Nancy Pelosi , al funzionario israeliano Beni Ben Muvchar e per l\u2019avvio della campagna vaccinale all\u2019ospedale di Codogno ."], "category": "Notizia Falsa", "publish_date": "2021-02-22", "tags": ["#verabot", "australia", "covid-19", "nuovo coronavirus sars-cov-2", "pfizer", "primo ministro", "vaccino covid", "vaccino pfizer"], "links": ["https://www.pm.gov.au/your-prime-minister", "https://www.ansa.it/sito/notizie/topnews/2021/02/21/vaccini-premier-australia-riceve-dose-in-diretta-tv_77ccc020-32cc-4ba1-8faf-859a68c346dc.html", "https://www.ansa.it/webimages/img_700/2021/2/21/334abcfb0fe9f618c7fb353ffb3b0f71.jpg", "https://www.bbc.com/news/world-australia-56143277", "https://www.bbc.com/news/world-australia-56137597", "https://www.health.gov.au/news/tga-provisionally-approves-pfizerbiontech-covid-19-vaccine-for-use-in-australia#:~:text=The%20Therapeutic%20Goods%20Administration%20(TGA,vaccine%20for%20use%20in%20Australia.&text=25%20January%202021-,The%20Therapeutic%20Goods%20Administration%20(TGA)%20has%20provisionally%20approved%20the%20Pfizer,vaccine%20for%20use%20in%20Australia.", "https://www.ansa.it/sito/notizie/topnews/2021/02/16/covid-australia-approva-vaccino-oxford-astrazeneca_27b63633-edea-4ecc-808e-9fded43f20af.html", "https://youtu.be/6YH1e5X4u_U?t=105", "https://facta.news/fuori-contesto/2020/12/23/questa-foto-non-dimostra-che-nancy-pelosi-ha-finto-di-ricevere-il-vaccino-contro-la-covid-19/", "https://facta.news/fuori-contesto/2021/01/04/luomo-ritratto-in-questo-video-non-e-stato-vaccinato-per-finta/", "https://facta.news/fuori-contesto/2021/01/11/no-questo-fotogramma-non-testimonia-una-finta-vaccinazione-contro-la-covid-19/"]}
{"url": "https://facta.news/notizia-falsa/2021/02/22/questo-video-non-riproduce-il-suono-di-marte-catturato-dal-rover-perseverance/", "title": "Questo video non riproduce \u00abil suono di Marte\u00bb catturato dal rover Perseverance", "content": ["Il 20 febbraio 2021 su Facebook \u00e8 stato pubblicato un video registrato da un rover inviato su Marte mentre mostra parte del pianeta.", "Durante la riproduzione del video si sente un rumore di sottofondo e, stando a quanto riportato da chi ha pubblicato il contenuto su Facebook, si tratterebbe del \u00absuono di Marte\u00bb registrato da Perseverance.", "Il riferimento \u00e8 al rover Perseverance lanciato il 30 luglio 2020 e atterrato lo scorso 18 febbraio per conto di una missione della Nasa finalizzata alla ricerca e all\u2019esplorazione di Marte.", "L\u2019informazione veicolata nel post oggetto della nostra verifica \u00e8 per\u00f2 falsa.", "Andiamo con ordine.", "Il presunto video oggetto della nostra verifica mostra in realt\u00e0 una panoramica della superficie di Marte formata da pi\u00f9 di mille immagini catturate tra il 24 novembre e il 1 dicembre 2019 dal rover Mars Curiosity (e successivamente assemblate insieme), come si pu\u00f2 verificare qui e qui .", "Il veicolo Mars Curiosity \u00e8 stato lanciato dalla Nasa il 26 novembre 2011 ed \u00e8 atterrato su Marte il 6 agosto 2012 .", "Le immagini quindi non sono state scattate dal rover Perseverance.", "Passiamo all\u2019audio.", "Il portavoce della Nasa Andrew Good ha spiegato all\u2019 Associated Press che il rover Mars Curiosity non \u00e8 dotato di microfoni e per questo non pu\u00f2 registrare suoni.", "Diversi siti di fact-checking ( qui e qui ) hanno precisato che al momento non \u00e8 chiaro da dove provenga l\u2019audio oggetto di analisi.", "Rumori ambientali registrati sulla superficie del pianeta Marte dovrebbero essere invece catturati prossimamente dal rover Perseverance (dotato di microfoni), come si pu\u00f2 leggere qui ."], "category": "Notizia Falsa", "publish_date": "2021-02-22", "tags": ["marte", "nasa", "perseverance"], "links": ["https://www.facebook.com/watch/?ref=search&v=243431927425738&external_log_id=3a1c76df-31ce-4419-a05e-bb7e09397df9&q=Perseverance%20suono%20di%20marte", "https://mars.nasa.gov/mars2020/", "https://mars.nasa.gov/mars2020/", "https://www.agi.it/estero/news/2021-02-18/spazio-nasa-perseverance-atterraggio-marte-immagini-11464680/", "https://mars.nasa.gov/msl/home/", "https://youtu.be/X2UaFuJsqxk?t=27", "https://mars.nasa.gov/resources/24801/curiositys-18-billion-pixel-panorama/?site=msl", "https://www.nasa.gov/mission_pages/msl/index.html", "https://www.nasa.gov/mission_pages/msl/index.html", "https://www.linkedin.com/in/andrewcgood/", "https://apnews.com/article/fact-checking-afs:Content:9970310368", "https://mars.nasa.gov/msl/home/", "https://www.snopes.com/fact-check/mars-real-audio/", "https://www.thequint.com/news/webqoof/viral-video-of-nasa-perseverance-rover-fact-check#read-more", "https://mars.nasa.gov/mars2020/", "https://www.nasa.gov/feature/jpl/mars-2020-perseverance-rover-to-capture-sounds-from-the-red-planet"]}
{"url": "https://facta.news/fuori-contesto/2021/02/24/no-lo-stato-del-nord-dakota-non-ha-reso-la-mascherina-illegale-per-legge/", "title": "No, lo stato del Nord Dakota non ha reso la mascherina \u00abillegale per legge\u00bb", "content": ["Il 24 febbraio 2021 su Facebook \u00e8 stato pubblicato un post contenente lo screenshot di un articolo (tradotto in italiano) di Gateway Pundit , che NewsGuard definisce \u00abun sito di estrema destra che pubblica contenuti falsi e ingannevoli\u00bb.", "L\u2019immagine \u00e8 accompagnata da un testo che ne riassume il contenuto e che recita: \u00abNello stato del Nord Dakota la mascherina da oggi \u00e8 illegale PER LEGGE.", "Avete visto quanto \u00e8 facile farlo?", "Da noi la mascherina non \u00e8 obbligatoria per legge ma ci obbligano a metterla PER DPCM o per CIRCOLARE MINISTERIALE\u00bb.", "Si tratta di un contenuto fuorviante, che veicola una notizia falsa.", "Come spiega un articolo pubblicato il 22 febbraio da Associated Press , il riferimento \u00e8 a una legge approvata il giorno stesso dalla Camera dei rappresentanti del Nord Dakota che proibisce allo Stato e alle sue amministrazioni locali di rendere obbligatoria la mascherina o altri strumenti di protezione individuale.", "Si tratta della proposta di legge HB 1323 , presentata dai rappresentanti repubblicani Jeff Hoverson , Jeff Magrum e Oley Larsen e non proibisce la mascherina \u2013 come riportato nel post oggetto della verifica \u2013 ma la sua obbligatoriet\u00e0.", "Hoverson, in particolare, ha sostenuto che non esistono prove circa l\u2019efficacia delle mascherine nel rallentare la diffusione del coronavirus.", "La legge non \u00e8 ancora stata approvata in via definitiva, dal momento che l\u2019assemblea legislativa dello Stato \u00e8 un organo bicamerale.", "La proposta \u00e8 giunta il 23 febbraio al mini-Senato del Nord Dakota, dove sar\u00e0 analizzata e votata (i tempi della decisione non sono ancora stati annunciati).", "Lo Stato del Nord Dakota aveva reso obbligatorio l\u2019uso di mascherine a novembre 2020, su consiglio delle autorit\u00e0 sanitarie, per fronteggiare uno dei pi\u00f9 vasti focolai di Covid nell\u2019intero territorio americano.", "Tale provvedimento era poi stato revocato (insieme alla maggior parte delle misure restrittive) a gennaio 2021 dal governatore dello Stato, il repubblicano Doug Burgum , che aveva fatto riferimento a un drastico calo dei casi di Covid.", "Infine, come abbiamo raccontato pi\u00f9 volte su Facta , ci sono sempre pi\u00f9 evidenze secondo cui le mascherine siano efficaci per contenere la diffusione del contagio e non esistono prove circa loro eventuali danni per la salute.", "Copertina photo credits: Marco Verch via Flickr"], "category": "Fuori Contesto", "publish_date": "2021-02-24", "tags": ["coronavirus sars-cov-2", "covid-19", "mascherina", "north dakota", "stati uniti america"], "links": ["https://www.facebook.com/leonardo.santi.1441/posts/952241992220810", "https://www.newsguardtech.com/wp-content/uploads/2020/02/The-Gateway-Pundit-NewsGuard-Nutrition-Label.pdf", "https://apnews.com/article/health-coronavirus-pandemic-local-governments-north-dakota-bills-e8c2f32e172381cd58b49dd997e28009", "https://www.billtrack50.com/billdetail/1268228", "https://www.billtrack50.com/legislatordetail/23260", "https://www.billtrack50.com/legislatordetail/21460", "https://www.billtrack50.com/legislatordetail/6463", "https://apnews.com/article/health-coronavirus-pandemic-local-governments-north-dakota-bills-e8c2f32e172381cd58b49dd997e28009", "https://www.usparliament.org/ss12-6.php", "https://www.legis.nd.gov/assembly/67-2021/bill-actions/ba1323.html", "https://www.grandforksherald.com/newsmd/coronavirus/6794363-North-Dakota-extends-mask-mandate-business-restrictions-as-active-COVID-19-cases-come-down", "https://www.npr.org/sections/health-shots/2020/11/14/934185297/covid-19-hospitalizations-surge-in-dakotas-its-like-we-opened-up-a-spigot?t=1614179085431", "https://www.grandforksherald.com/newsmd/coronavirus/6842585-North-Dakotas-statewide-mask-mandate-will-expire-next-week-Burgum-says", "https://www.governor.nd.gov/", "https://facta.news/storie/2020/10/13/che-cosa-dice-la-scienza-sullobbligo-delle-mascherine-allaperto/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/"]}
{"url": "https://facta.news/notizia-falsa/2021/02/25/nicola-carraro-marito-di-mara-venier-non-e-deceduto/", "title": "Nicola Carraro, marito di Mara Venier, non \u00e8 deceduto", "content": ["Il 21 febbraio 2021 il sito Informazione.it ha pubblicato un articolo in cui viene data la notizia del decesso di Nicola Carraro, produttore cinematografico e marito della presentatrice Mara Venier.", "Questa notizia non trova riscontro in nessuna testata nazionale e locale e in nessun comunicato ufficiale rilasciato dalla presentatrice.", "Si tratta quindi di una notizia frutto di fantasia.", "Mara Venier sul proprio account Instagram ufficiale ha smentito la notizia.", "Il 24 febbraio 2021 la presentatrice e Nicola Carraro sono apparsi insieme in un video-collegamento con il programma Rai \u201cLa vita in diretta\u201d."], "category": "Notizia Falsa", "publish_date": "2021-02-25", "tags": ["mara venier", "nicola carraro"], "links": ["https://archive.is/TE1wX", "https://www.instagram.com/p/CLoy71BHMG-/?utm_source=ig_embed"]}
{"url": "https://facta.news/notizia-falsa/2021/02/25/carlo-sibilia-non-ha-mai-pubblicato-una-foto-del-reichstag-di-berlino-con-la-frase-ce-lo-davanti-che-faccio/", "title": "Carlo Sibilia non ha mai pubblicato una foto del Reichstag di Berlino con la frase \u00abCe lo davanti? Che faccio?\u00bb", "content": ["Il 24 febbraio 2021 su Twitter \u00e8 stato pubblicato lo screenshot di un presunto post pubblicato dal sottosegretario di Stato del ministero dell\u2019Interno Carlo Sibilia , contenente una foto del palazzo del Reichstag di Berlino (sede del parlamento tedesco) e un testo in cui si legge: \u00abCe lo davanti?", "Che faccio?\u00bb", "Si tratta di una notizia falsa.", "I motori di ricerca interni a Facebook e Twitter non restituiscono alcun risultato per la frase oggetto della nostra verifica, che non compare dunque al momento sui profili social del sottosegretario (ma solo sul profilo Tumblr di un account chiamato @frauigelandtheboys) Il contenuto non presenta inoltre alcun riferimento temporale (inserito da Facebook tra il nome utente e il post) n\u00e9 username (che compare invece su Twitter accanto all\u2019immagine del profilo), particolari che escludono una sua pubblicazione sui due social network.", "Il font \u00e8 tuttavia lo stesso utilizzato da Twitter, come si pu\u00f2 notare dal confronto con altri screenshot provenienti dalla piattaforma.", "Infine, l\u2019immagine del profilo ritratta nello screenshot \u00e8 stata pubblicata per la prima volta da Carlo Sibilia il 2 giugno 2018, che ha per\u00f2 smesso di utilizzarla poco pi\u00f9 di un mese dopo, il 12 luglio 2018.", "L\u2019immagine sarebbe dunque stata scattata in quel lasso di tempo, ma nessun mezzo d\u2019informazione riporta la notizia oggetto di analisi."], "category": "Notizia Falsa", "publish_date": "2021-02-25", "tags": ["berlino", "carlo sibilia", "germania", "movimento 5 stelle", "reichstag", "sottosegratario", "twitter"], "links": ["https://twitter.com/Paola_Mar_/status/1364691353410625541", "https://www.interno.gov.it/it/ministero/sottosegretari/carlo-sibilia", "https://www.berlin.de/sehenswuerdigkeiten/3560965-3558930-reichstag.html", "https://www.facebook.com/help/103764609715185", "https://twitter.com/search-advanced", "https://tumblrgallery.xyz/tumblrblog/gallery/814491/2.html#gallery-3", "https://camo.githubusercontent.com/b18ef045f36169ef0ab8c7220de55617db593e7642a62ee0512cbd21a3c50140/68747470733a2f2f692e696d6775722e636f6d2f6477537569764c2e706e67", "https://www.facebook.com/photo?fbid=1859472697686575&set=a.259168525572961", "https://www.facebook.com/photo?fbid=1890333011267210&set=a.259168525572961"]}
{"url": "https://facta.news/notizia-imprecisa/2021/02/25/no-uno-studio-non-ha-messo-in-dubbio-lutilita-delle-mascherine/", "title": "No, uno studio non ha messo in dubbio l\u2019utilit\u00e0 delle mascherine", "content": ["Il 23 febbraio 2021 l\u2019account Facebook di Claudio Messora ha postato un link a un articolo pubblicato la stessa data sul sito ByoBlu (di cui Messora \u00e8 fondatore e di cui avevamo parlato all\u2019interno di una rassegna sulla disinformazione in Italia nel 2020) intitolato \u00abArriva lo studio europeo che mette in dubbio l\u2019efficacia delle mascherine\u00bb.", "L\u2019articolo, secondo lo strumento di analisi dei social network CrowdTangle, al 25 febbraio 2021 \u00e8 stato condiviso su Facebook oltre mille volte.", "A detta dell\u2019articolo di ByoBlu lo \u00abstudio\u00bb riscontrerebbe un\u2019efficacia molto bassa delle mascherine, mettendone in luce invece gli effetti negativi.", "In realt\u00e0 lo \u00abstudio\u00bb \u00e8 un rapporto tecnico dell\u2019European Center for Disease Prevention and Control (Ecdc), pubblicato il 15 febbraio 2021 e che si limita a prendere in esame quanto gi\u00e0 noto dalla letteratura scientifica sulle mascherine, e come tale non pu\u00f2 \u00abmettere in dubbio\u00bb nulla che non si sapesse gi\u00e0.", "L\u2019articolo di ByoBlu presenta i risultati del rapporto in modo parziale e tendenzioso.", "Vediamo in ordine come stanno le cose.", "Il rapporto dell\u2019Ecdc analizza in modo sistematico gli studi finora pubblicati sull\u2019efficacia delle mascherine di vari tipi (chirurgiche, respiratori Ffp2, mascherine di comunit\u00e0 e visori).", "Per ogni categoria di mascherine, il rapporto riassume quanto sappiamo su quanto influiscono sulla diffusione del virus Sars-CoV-2 e altri virus respiratori, e stima quanto siano solidi i dati scientifici a supporto.", "Come avevamo discusso in precedenza , ottenere dati concreti sull\u2019efficacia delle mascherine \u00e8 pi\u00f9 difficile di quanto possa sembrare.", "Ci sono quindi pochi studi in grado di dare informazioni solide sul loro effetto e, come nota il rapporto dell\u2019Ecdc, spesso \u00e8 difficile confrontare gli studi tra loro, in quanto condotti in condizioni molto diverse.", "Il rapporto di conseguenza afferma quello che gi\u00e0 sapevamo, ovvero che, in pressoch\u00e9 tutti i casi, c\u2019\u00e8 ancora molta incertezza sui dati.", "Quasi tutti gli studi per\u00f2 vanno in direzione di un effetto positivo (per quanto \u00abbasso o moderato\u00bb) delle mascherine.", "I dati di efficacia pi\u00f9 solidi si riferiscono alle mascherine chirurgiche e, a seguire, ai respiratori Ffp2 , mentre i dati sulle mascherine di comunit\u00e0 sono estremamente incerti e, nel caso dei visori, mancano pressoch\u00e9 completamente studi.", "Secondo l\u2019articolo di ByoBlu inoltre il rapporto elencherebbe \u00abgli effetti avversi dell\u2019uso costante delle mascherine, tra i quali ansia, difficolt\u00e0 respiratorie, eritemi e prurito\u00bb.", "Il rapporto in realt\u00e0 specifica esplicitamente che la difficolt\u00e0 respiratoria \u00e8 solo percepita e che, come dimostrano diversi studi, non ci sono effetti fisiologici significativi neanche in pazienti con malattie respiratorie (ne avevamo parlato in questo articolo ).", "Sulla sicurezza delle mascherine si vedano anche questo e questo articolo.", "Il rapporto dell\u2019Ecdc infine raccomanda comunque l\u2019uso delle mascherine.", "Anche ammettendo che le evidenze scientifiche sono ancora precarie, il rapporto afferma che \u00abil bilancio dei risultati in direzione di un effetto protettivo in tutta l\u2019ampia variet\u00e0 di studi considerati, il bassissimo rischio di effetti negativi seri e il principio di precauzione ci portano a concludere che le mascherine dovrebbero essere considerate un intervento appropriato\u00bb.", "\u00c8 vero, come riporta l\u2019articolo di ByoBlu , che le mascherine secondo l\u2019Ecdc vanno considerate un \u00abmezzo complementare\u00bb, che non sostituisce le altre misure di prevenzione, un punto che nel rapporto viene ripetuto pi\u00f9 volte.", "L\u2019articolo di ByoBlu omette per\u00f2 che, in base a quanto espresso sopra, l\u2019Ecdc raccomanda l\u2019uso delle mascherine (chirurgiche o Ffp2) in numerose situazioni: luoghi pubblici al chiuso come negozi e trasporti pubblici; persone appartenenti a categorie a rischio; luoghi di lavoro in cui si \u00e8 a contatto stretto con altre persone.", "L\u2019Ecdc per\u00f2 non consiglia l\u2019obbligo specifico delle mascherine Ffp2 rispetto alle chirurgiche, in quanto le Ffp2 possono ostacolare di pi\u00f9 la respirazione, sono pi\u00f9 difficili da indossare correttamente e hanno una capacit\u00e0 di protezione, in condizioni realistiche di utilizzo, non significativamente migliore delle mascherine chirurgiche.", "In conclusione, esiste un documento dell\u2019Ecdc (e non uno studio) che afferma, sulla base di studi gi\u00e0 pubblicati, che le mascherine da sole hanno probabilmente un effetto moderato sulla diffusione del virus Sars-CoV-2, e che per accertarsi in pieno della loro efficacia servirebbero ulteriori studi scientifici.", "Tale documento per\u00f2 non \u00e8 uno studio ma un rapporto tecnico sulla letteratura scientifica gi\u00e0 pubblicata, non genera nuovi dubbi e raccomanda esplicitamente l\u2019uso delle mascherine sulla base dei dati disponibili e della loro sicurezza."], "category": "Notizia imprecisa", "publish_date": "2021-02-25", "tags": ["#verabot", "byoblu", "coronavirus sars-cov-2", "covid-19", "ecdc", "mascherine"], "links": ["https://www.facebook.com/byoblu/posts/10159356903173960", "https://www.byoblu.com/2021/02/23/arriva-lo-studio-europeo-che-mette-in-dubbio-lefficacia-delle-mascherine/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.ecdc.europa.eu/sites/default/files/documents/covid-19-face-masks-community-first-update.pdf", "https://facta.news/storie/2020/10/13/che-cosa-dice-la-scienza-sullobbligo-delle-mascherine-allaperto/", "https://www.ecdc.europa.eu/sites/default/files/documents/covid-19-face-masks-community-first-update.pdf#page=5", "https://www.ecdc.europa.eu/sites/default/files/documents/covid-19-face-masks-community-first-update.pdf#page=1", "https://www.ecdc.europa.eu/sites/default/files/documents/covid-19-face-masks-community-first-update.pdf#page=1", "https://www.ecdc.europa.eu/sites/default/files/documents/covid-19-face-masks-community-first-update.pdf#page=5", "https://www.ecdc.europa.eu/sites/default/files/documents/covid-19-face-masks-community-first-update.pdf#page=9", "https://www.ecdc.europa.eu/sites/default/files/documents/covid-19-face-masks-community-first-update.pdf#page=7", "https://www.ecdc.europa.eu/sites/default/files/documents/covid-19-face-masks-community-first-update.pdf#page=8", "https://www.ecdc.europa.eu/sites/default/files/documents/covid-19-face-masks-community-first-update.pdf#page=10", "https://facta.news/notizia-vera/2020/10/29/le-mascherine-possono-ridurre-lossigeno-che-inspiriamo-e-aumentare-lanidride-carbonica-che-espiriamo-ma-a-un-livello-insignificante-per-la-salute/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/", "https://www.ecdc.europa.eu/sites/default/files/documents/covid-19-face-masks-community-first-update.pdf#page=10", "https://www.ecdc.europa.eu/sites/default/files/documents/covid-19-face-masks-community-first-update.pdf#page=11", "https://www.ecdc.europa.eu/sites/default/files/documents/covid-19-face-masks-community-first-update.pdf#page=10", "https://www.ecdc.europa.eu/sites/default/files/documents/covid-19-face-masks-community-first-update.pdf#page=11"]}
{"url": "https://facta.news/notizia-falsa/2021/02/26/biden-non-ha-pubblicato-un-tweet-sulla-coca-cola-e-sulla-comunicazione-dei-bianchi-che-lascia-le-minoranze-confuse/", "title": "Biden non ha pubblicato un tweet sulla Coca-Cola e sulla comunicazione dei \u00abbianchi\u00bb che lascia le minoranze confuse", "content": ["Il 24 febbraio 2021 su Facebook \u00e8 stata pubblicata un\u2019immagine che mostra un presunto tweet attribuito al presidente degli Stati Uniti d\u2019America Joe Biden .", "Si legge: \u00abI\u2019m proud to see Coca-Cola educate their staff in cultural reappropriation.", "The disconnect is because the way white people talk leaving minorities confused.", "Black people communicate a certain way and me and my staff know how those kinds of people talk and it\u2019s time white people learn to do the same #justforthetasteofit #dietcoke\u00bb (in italiano, \u00abSono orgoglioso di vedere la Coca-Cola educare il proprio staff alla riappropriazione culturale.", "Lo scollamento \u00e8 dovuto al modo in cui i bianchi parlano lasciando le minoranze confuse.", "I neri comunicano in un certo modo e io e il mio staff sappiamo come parlano quel tipo di persone ed \u00e8 ora che i bianchi imparino a fare lo stesso\u00bb).", "Questa dichiarazione non trova riscontro in nessuna testata nazionale e internazionale, n\u00e9 sul profilo twitter ufficiale di Biden.", "Del tweet non c\u2019\u00e8 traccia neanche su Politwoops , progetto di ProPublica che archivia i tweet cancellati dai politici.", "Si tratta quindi di una notizia frutto di fantasia, come hanno verificato diversi siti di fact-checking statunitensi ( qui , qui e qui )."], "category": "Notizia Falsa", "publish_date": "2021-02-26", "tags": ["coca cola", "joe biden", "twitter"], "links": ["https://www.facebook.com/photo/?fbid=265141251786081&set=a.109373840696157", "https://www.whitehouse.gov/administration/president-biden/", "https://twitter.com/joebiden", "https://www.reuters.com/article/uk-factcheck-fake-biden-coca-cola/fact-check-fabricated-joe-biden-tweet-about-coca-cola-idUSKBN2AO2PP", "https://projects.propublica.org/politwoops/", "https://www.snopes.com/fact-check/biden-coca-cola-tweet/", "https://www.politifact.com/factchecks/2021/feb/24/viral-image/no-joe-biden-didnt-tweet-about-coca-cola-and-minor/", "https://www.factcheck.org/2021/02/posts-spread-fake-biden-tweet-about-coca-cola-diversity-training/"]}
{"url": "https://facta.news/fuori-contesto/2021/02/24/la-foto-della-strada-coperta-di-libri-non-centra-con-un-festival-annuale-canadese/", "title": "La foto della strada coperta di libri non c\u2019entra con un \u00abfestival\u00bb annuale canadese", "content": ["Il 23 febbraio 2021 su Facebook \u00e8 stata pubblicata una foto che mostra la strada di una citt\u00e0 transennata e coperta di libri.", "L\u2019immagine \u00e8 accompagnata da questo commento, scritto da chi ha pubblicato il post oggetto di verifica: \u00abA Toronto, Canada, si celebra ogni anno un festival in cui un\u2019intera strada viene coperta di libri donati e ognuno pu\u00f2 prelevare quello che vuole\u00bb.", "Questo \u00e8 un contenuto fuorviante, che veicola una notizia falsa.", "La foto \u00e8 reale ed \u00e8 stata scattata a Toronto (Canada) nel 2016 ma, come hanno verificato i colleghi di Afp , non mostra un festival che si celebra in Canada ogni anno.", "L\u2019immagine oggetto della nostra verifica mostra in realt\u00e0 un\u2019installazione intitolata \u201cLiterature versus Traffic\u201d realizzata nel 2016 lungo Hagerman Street dal collettivo artistico spagnolo Luzinterruptus .", "Lo stesso collettivo di artisti ha confermato ad Afp che l\u2019immagine mostra la loro installazione realizzata esclusivamente in occasione della Notte bianca del 1 ottobre 2016 a Toronto.", "Gli artisti hanno spiegato che per realizzare l\u2019installazione artistica sono stati utilizzati\u00a010.000 libri donati da un movimento internazionale evangelico e per la realizzazione sono stati impiegati 12 giorni.", "Durante l\u2019evento i visitatori potevano portarsi a casa i libri che componevano l\u2019opera.", "Per questo motivo, in circa 10 ore, dell\u2019installazione non era rimasto molto.", "\u201cLiterature versus Traffic\u201d \u00e8 stata creata inizialmente nel 2010 a Madrid , in Spagna, per denunciare \u00abil grande spazio che le auto occupano nelle citt\u00e0 contemporanee, sottraendo la mobilit\u00e0 dei pedoni e gli spazi per l\u2019interazione dei cittadini\u00bb, hanno spiegato gli artisti ad Afp .", "L\u2019installazione \u00e8 stata poi riprodotta anche a New York (Stati Uniti d\u2019America), a Melbourne (Australia) e ad Ann Arbor (in Michigan, Stati Uniti d\u2019America)."], "category": "Fuori Contesto", "publish_date": "2021-02-24", "tags": ["canada", "libri", "literature versus traffic", "toronto"], "links": ["https://www.facebook.com/photo.php?fbid=3682554108527298&set=gm.1450279821974224&type=3&theater", "https://factual.afp.com/la-calle-de-toronto-cubierta-de-libros-fue-una-instalacion-artistica-en-2016-no-es-un-evento-anual", "https://www.luzinterruptus.com/?p=4073", "https://goo.gl/maps/vDZW39GrYurzZxgo9", "https://www.luzinterruptus.com/?page_id=143", "http://wx.toronto.ca/inter/it/newsrel.nsf/bydate/F54BD643E1BEDF858525801800624D65", "https://www.toronto.ca/explore-enjoy/festivals-events/nuitblanche/", "https://www.luzinterruptus.com/?p=4073", "http://luzinterruptus1.blogspot.com/2010/01/la-literatura-toma-las-calles.html", "http://luzinterruptus1.blogspot.com/2010/02/los-libros-por-fin-desembarcaron-en-new.html", "https://www.luzinterruptus.com/?p=1357", "https://www.youtube.com/watch?v=8Sdp6DwArVE&feature=emb_logo&ab_channel=UniversityofMichigan"]}
{"url": "https://facta.news/notizia-falsa/2021/02/26/no-anthony-fauci-non-ha-fatto-arrestare-la-ricercatrice-al-centro-del-video-complottista-plandemic/", "title": "No, Anthony Fauci non ha fatto arrestare la ricercatrice al centro del video complottista Plandemic", "content": ["Il 17 febbraio 2021 su Facebook \u00e8 stato pubblicato un post contenente la foto di Judy Ann Mikovits \u2013 biologa americana nota in ambito accademico per propagandare idee e teorie prive di fondamento \u2013 e un testo che recita: \u00abGrazie ad Anthony Fauci, \u00e8 stata arrestata senza alcuna accusa e sottoposta a un ordine restrittivo di 5 anni, distruggendo la sua reputazione, la sua carriera e la sua vita personale\u00bb e ancora \u00abLa biologa molecolare dott.ssa Judy A. Mikovits \u00e8 stata messa in prigione dopo aver scoperto prove che i retrovirus mortali vengono trasmessi attraverso vaccini somministrati agli esseri umani\u00bb.", "Si tratta di una notizia falsa.", "Innanzitutto, Mikovitz \u00e8 la scienziata al centro di Plandemic il documentario complottista dedicato alla pandemia di Covid-19, che sosteneva come l\u2019emergenza sanitaria fosse stata in realt\u00e0 pianificata ( planned , da cui deriva una parte del nome del documentario) da Bill Gates e dalle aziende farmaceutiche, con l\u2019obiettivo di generare enormi ricavi e di controllare la popolazione mondiale.", "Nel corso del documentario, la dottoressa Mikovitz aveva puntato il dito contro Anthony Fauci , il direttore del National Institute of Allergy and Infectious Disease (l\u2019istituto americano che si occupa di allergie e malattie infettive), accusandolo di aver bloccato, in passato, una sua ricerca che dimostrava gli effetti collaterali dei vaccini sul sistema immunitario.", "Come ha verificato il New York Times in un articolo dello scorso maggio, non esiste alcuna prova di un\u2019interazione tra Fauci e Mikovitz.", "Venendo al contenuto oggetto della nostra verifica, la notizia della presunta detenzione di Mikovitz nel 2021 non \u00e8 riportata da alcun mezzo d\u2019informazione attendibile, n\u00e9 esiste prova di una documentazione processuale in merito.", "Come hanno spiegato i colleghi di Afp , Mikovitz \u00e8 invece realmente stata arrestata, ma nel 2011, con l\u2019accusa di \u00abpossesso di beni rubati\u00bb e \u00abacquisizione illecita di dati informatici, apparecchiature, forniture o altri beni relativi all\u2019informatica\u00bb, in relazione al furto di materiale da laboratorio."], "category": "Notizia Falsa", "publish_date": "2021-02-26", "tags": ["anthony fauci", "bill gates", "coronavirus sars-cov-2", "covid-19", "judy mikovitz", "plandemic"], "links": ["https://www.facebook.com/photo?fbid=915934435849043&set=a.115221032587058", "https://meassociation.org.uk/2010/01/reno-researchers-dispute-british-challenge-to-virus-discovery/", "https://www.chicagotribune.com/lifestyles/health/ct-met-chronic-fatigue-xmrv-20110317-story.html?page=1", "https://www.nytimes.com/2020/05/09/technology/plandemic-judy-mikovitz-coronavirus-disinformation.html", "https://www.niaid.nih.gov/about/director", "https://www.nytimes.com/2020/05/09/technology/plandemic-judy-mikovitz-coronavirus-disinformation.html", "https://factcheck.afp.com/facebook-posts-falsely-report-arrest-discredited-us-researcher-who-featured-plandemic-video?fbclid=IwAR2bNuAtozhHhNW-JzmBqRSsssO5KR_32qtWYn-bulEtwAmo_c7DJbgPrXM", "https://ia800509.us.archive.org/7/items/gov.uscourts.cacd.604510/gov.uscourts.cacd.604510.48.0.pdf"]}
{"url": "https://facta.news/notizia-falsa/2021/02/26/questi-volantini-con-il-logo-delle-case-farmaceutiche-e-argomentazioni-no-vax-sono-falsi/", "title": "Questi volantini con il logo delle case farmaceutiche e argomentazioni no-vax sono falsi", "content": ["Nella notte tra il 24 e il 25 febbraio 2021 sui muri Bergamo sono stati affissi una serie di volantini, contenenti il logo del ministero della Salute, dell\u2019Agenzia italiana del farmaco, delle case farmaceutiche AstraZeneca , Moderna , BioNTech e Pfizer e un testo che recita: \u00abFino ad ora ci siamo dovuti accontentare di sperimentazioni illegali in Africa, India e Sudamerica \u2013 rese possibili dalla scarsa attenzione in tema di diritti umani \u2013 molti bambini sono morti o sono rimasti paralizzati, ma questo non ha fermato le nostre ricerche.", "Oggi invece, grazie all\u2019urgenza di questa gravissima pandemia, il sogno di tutto il comparto Big Pharma finalmente sar\u00e0 realt\u00e0: un grande esperimento di ingegneria genetica esteso alla popolazione intera.", "Non si tratta di vaccini tradizionali ma di terapie geniche che, disattivando il sistema immunitario, ne permettono una sua riprogrammazione, trasformando cos\u00ec gli esseri umani in esseri transgenici con modifiche genetiche irreversibili\u00bb.", "Si tratta di volantini contraffatti, utilizzati per diffondere una notizia falsa.", "I volantini affissi a Bergamo fanno parte di una campagna di propaganda anti-vaccinista, come ha denunciato su Twitter il sindaco della citt\u00e0 Giorgio Gori .", "Come abbiamo verificato in diverse occasioni, non \u00e8 vero che i vaccini sono stati sperimentati illegalmente nelle zone pi\u00f9 povere del mondo, non \u00e8 vero che \u00abmolti bambini sono morti o rimasti paralizzati\u00bb a causa delle ricerche e non \u00e8 vero che il vaccino di Moderna contro il nuovo coronavirus Sars-CoV-2 riprogramma il sistema immunitario.", "In compenso, come abbiamo sottolineato pi\u00f9 volte, le rigorose procedure per la sperimentazione dei vaccini sono state rispettate , nonostante i tempi ridotti, e i vaccini possono essere considerati comunque sicuri."], "category": "Notizia Falsa", "publish_date": "2021-02-26", "tags": ["bergamo", "coronavirus sars-cov-2", "covid-19", "giorgio gori", "vaccino covid", "volantini"], "links": ["https://www.pcmstudio.net/wp-content/uploads/2017/03/AstraZeneca-logo-3D.png", "http://drugdiscoverytrends.com/wp-content/uploads/2020/05/Moderna-Logo-1-768x499.jpg", "https://s2.reutersmedia.net/resources/r/?m=02&d=20201110&t=2&i=1540691690&w=&fh=545px&fw=&ll=&pl=&sq=&r=LYNXMPEGA90XE", "https://upload.wikimedia.org/wikipedia/commons/thumb/0/0b/Pfizer_logo.svg/1280px-Pfizer_logo.svg.png", "https://twitter.com/giorgio_gori/status/1364936555413057538?s=19", "https://www.giorgiogori.it/", "https://facta.news/notizia-falsa/2020/05/06/non-e-vero-che-bill-gates-ha-ammesso-che-i-vaccini-servono-a-sterilizzare-e-ridurre-la-popolazione/", "https://facta.news/notizia-falsa/2020/05/19/no-i-vaccini-di-bill-gates-non-hanno-provocato-la-paralisi-di-496mila-bambini-in-india/", "https://facta.news/notizia-falsa/2020/07/06/no-il-vaccino-di-gates-per-la-covid19-non-modifica-il-dna/", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/"]}
{"url": "https://facta.news/immagine-modificata/2021/03/01/no-questa-foto-non-mostra-la-terra-venere-e-giove-visti-da-marte/", "title": "No, questa foto non mostra la Terra, Venere e Giove \u00abvisti da Marte\u00bb", "content": ["Il 24 febbraio 2021 su Facebook \u00e8 stata pubblicata una foto che mostra un cielo di colore rosso e tre puntini in lontananza.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abQuesta \u00e8 notevole, la Terra, Venere e Giove visti da Marte\u00bb.", "Si tratta di una notizia falsa.", "Il progetto di debunking statunitense Snopes ha verificato che l\u2019immagine non \u00e8 reale, ma che in realt\u00e0 si tratta di una elaborazione grafica originariamente pubblicata il 15 luglio 2010 dal blog GM=TC^3 ADVENTURES IN SPACE/TIME di Louise Riofrio.", "Nel post Riofrio spiegava che quella, secondo lei, era la visuale che una persona avrebbe avuto se fosse stata presente sulla superficie di Marte alle 13:14 di quel giorno.", "L\u2019autrice del blog, contattata dai colleghi di Reuters , ha confermato di aver creato l\u2019immagine utilizzando un programma online.", "La Nasa negli anni ha condiviso diverse fotografie provenienti da Marte.", "Ad esempio, in un\u2019immagine del 2004\u00a0 compare anche la Terra, in una del 2014 si vedono la Terra e la Luna e in una del 2020 si vedono la Terra e Venere."], "category": "Immagine Modificata", "publish_date": "2021-03-01", "tags": ["giove", "marte", "nasa", "venere"], "links": ["https://www.facebook.com/elio.mastrangelo56/posts/10159008910264605", "https://www.snopes.com/fact-check/photo-of-earth-venus-jupiter-mars/", "http://riofriospacetime.blogspot.com/2010/07/loss-of-signal.html", "https://www.reuters.com/article/uk-factcheck-photo-mars/factcheckphotodoes-not-showactual-image-of-earth-venus-and-jupiter-as-seen-from-marsbut-an-illustration-idUSKBN2AQ2EM", "https://www.flickr.com/photos/gsfc/4542423536/#/", "https://mars.nasa.gov/news/1598/nasa-mars-rover-curiosity-sees-evening-star-earth/?site=msl", "https://www.jpl.nasa.gov/news/while-stargazing-on-mars-nasas-curiosity-rover-spots-earth-and-venus"]}
{"url": "https://facta.news/notizia-falsa/2021/03/01/le-mascherine-funzionano-non-fanno-solo-male-ne-sono-un-crimine/", "title": "Le mascherine funzionano, non \u00abfanno solo male\u00bb n\u00e9 sono un crimine", "content": ["Il 27 febbraio 2021 \u00e8 stata condivisa su Facebook un\u2019 immagine rappresentante un volantino intitolato \u00abLa mascherina fa solo male\u00bb.", "Secondo il volantino rappresentato, la mascherina ci farebbe infatti \u00abrespirare le tossine\u00bb che espiriamo.", "Il volantino argomenta che le mascherine sarebbero inefficaci nel fermare i microorganismi, in quanto sarebbe \u00abcome fermare le zanzare con un cancello\u00bb e che le scelte \u00absalutistiche\u00bb imposte sarebbero un \u00abcrimine contro l\u2019umanit\u00e0\u00bb, un\u2019affermazione che viene fatta risalire al processo di Norimberga del 1945.", "Si tratta di affermazioni false.", "Andiamo con ordine.", "Innanzitutto, come abbiamo discusso in precedenza, indossare le mascherine \u00e8 del tutto sicuro: non causano demenza n\u00e9 provocano il cancro , come gi\u00e0 erroneamente sostenuto in passato.", "L\u2019unica \u00abtossina\u00bb emessa con il respiro \u00e8 l\u2019anidride carbonica, e con le mascherine possiamo inspirarne una piccola percentuale in pi\u00f9, ma a un livello insignificante per la salute .", "In secondo luogo, le particelle del virus Sars-CoV-2 hanno un diametro di circa 100 nanometri (milionesimi di millimetro).", "\u00c8 vero che di per s\u00e9 particelle cos\u00ec piccole possono teoricamente passare attraverso le mascherine chirurgiche e, in parte, anche attraverso le mascherine Ffp2.", "Ma come spiegato in dettaglio in questo articolo di fact-checking di Usa Today, i virus non circolano praticamente mai nell\u2019aria come particelle isolate, bens\u00ec legati a particelle di saliva emesse con il respiro (aerosol).", "Si tratta di particelle molto piccole, ma almeno dieci volte pi\u00f9 grandi del virus.", "Le mascherine non sono una rete passiva, attraverso cui passa tutto ci\u00f2 che \u00e8 pi\u00f9 piccolo dei pori, bens\u00ec intrappolano le particelle anche attraendole alle fibre della mascherina, filtrando efficacemente anche particelle pi\u00f9 piccole dei pori.", "Come abbiamo discusso in precedenza , \u00e8 vero che gli studi scientifici sulla capacit\u00e0 delle mascherine di ridurre il contagio sono complessi e non sempre conclusivi, ma in generale i dati scientifici tendono in direzione della loro efficacia.", "Infine, non \u00e8 vero che l\u2019obbligo di mascherina sarebbe un \u00abcrimine contro l\u2019umanit\u00e0\u00bb.", "Come hanno spiegato i nostri colleghi di Reuters , il Codice di Norimberga (che \u00e8 del 1947 e non del 1945) si riferisce al consenso obbligatorio per i soggetti di esperimenti medici, non agli interventi di salute pubblica come l\u2019obbligo di mascherina.", "In conclusione, le informazioni riportate dal volantino sono quindi false.", "Le mascherine non \u00abfanno solo male\u00bb, anzi, non hanno praticamente effetti avversi e sono un intervento di salute pubblica raccomandato ufficialmente.", "Sono effettivamente capaci di filtrare le particelle contenenti il virus e il loro obbligo non \u00e8 un crimine secondo il diritto internazionale."], "category": "Notizia Falsa", "publish_date": "2021-03-01", "tags": ["#verabot", "codice di norimberga", "covid-19", "mascherine", "processo di norimberga", "volantino"], "links": ["https://www.facebook.com/photo.php?fbid=3909628025765874&set=gm.3739510092835744&type=3&theater", "https://www.ilpost.it/2015/11/20/processo-di-norimberga/", "https://facta.news/notizia-falsa/2020/11/18/no-le-mascherine-non-causeranno-un-aumento-esponenziale-dei-casi-di-demenza/", "https://facta.news/notizia-falsa/2020/09/29/usare-la-mascherina-e-respirare-la-propria-anidride-carbonica-non-provoca-il-cancro/", "https://facta.news/notizia-falsa/2020/05/22/no-indossare-la-mascherina-non-provoca-il-cancro/", "https://facta.news/notizia-vera/2020/10/29/le-mascherine-possono-ridurre-lossigeno-che-inspiriamo-e-aumentare-lanidride-carbonica-che-espiriamo-ma-a-un-livello-insignificante-per-la-salute/", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://www.ncbi.nlm.nih.gov/pmc/articles/PMC7224694", "https://eu.usatoday.com/story/news/factcheck/2020/06/11/fact-check-n-95-filters-not-too-large-stop-covid-19-particles/5343537002/", "https://facta.news/storie/2020/10/13/che-cosa-dice-la-scienza-sullobbligo-delle-mascherine-allaperto/", "https://facta.news/notizia-imprecisa/2021/02/25/no-uno-studio-non-ha-messo-in-dubbio-lutilita-delle-mascherine/", "https://www.reuters.com/article/uk-factcheck-mandatory-mask-war-crime-idUSKBN2A52OU", "https://www.treccani.it/enciclopedia/codice-di-norimberga_%28Enciclopedia-della-Scienza-e-della-Tecnica%29/", "https://facta.news/notizia-imprecisa/2021/02/25/no-uno-studio-non-ha-messo-in-dubbio-lutilita-delle-mascherine/"]}
{"url": "https://facta.news/notizia-falsa/2021/03/02/il-vaccino-pfizer-contro-la-covid-19-non-e-il-primo-della-storia-che-necessita-di-precauzioni-contro-le-reazioni-allergiche/", "title": "Il vaccino Pfizer contro la Covid-19 non \u00e8 il primo della storia che necessita di precauzioni contro le reazioni allergiche", "content": ["Il 1 marzo 2021 la redazione di Facta ha ricevuto la richiesta di verificare un articolo pubblicato il 20 dicembre 2020 dal sito DatabaseItalia intitolato \u00abStrumenti di rianimazione nei centri vaccinali, in caso di gravi danni post inoculazione\u00bb.", "Il principale tema dell\u2019articolo sono le reazioni allergiche al vaccino Pfizer contro la Covid-19.", "L\u2019articolo riporta alcuni casi di persone vaccinate contro la Covid-19 a Juneau (Alaska) che hanno riportato reazioni allergiche, e fa notare che, secondo le indicazioni dei Centers for Disease Control (Cdc) di Atlanta (Stati Uniti) \u00abi soggetti vaccinati dovrebbero rimanere in osservazione\u00bb 15 o 30 minuti, per poter fronteggiare queste reazioni, in ambienti che dispongono di ossigeno, adrenalina e defibrillatore.", "L\u2019articolo poi chiude sostenendo che \u00abquesto sar\u00e0 il primo vaccino nella storia che necessita di un rianimatore e di una terapia intensiva sul luogo della somministrazione, come indicato dalla Pfizer stessa!\u00bb", "Quest\u2019ultima notizia \u00e8 falsa.", "\u00c8 vero che le linee guida per la vaccinazione contro Covid-19 richiedono un\u2019osservazione di 15-30 minuti del paziente dopo il vaccino per poter intervenire tempestivamente in caso di reazioni allergiche, e che i pazienti ad alto rischio di reazioni allergiche devono essere vaccinati \u00abin ambiente ospedaliero con facile accesso alla sala di rianimazione\u00bb,\u00a0 ma non c\u2019\u00e8 niente di strano.", "Le reazioni allergiche gravi come lo shock anafilattico sono un effetto collaterale molto raro ma che pu\u00f2 avvenire per qualsiasi vaccino.", "Per questo \u00e8 necessario, dove si somministra un vaccino, avere sempre a disposizione gli strumenti per contrastarle, un requisito in atto da ben prima della Covid-19.", "Un esempio sono le raccomandazioni del Comitato Consultivo sulle Pratiche di Immunizzazione dei Centers for Disease Control americano, pubblicate il 1\u00b0 dicembre 2006.", "Queste riportavano gi\u00e0 che \u00abtutto il personale e le facilities che somministrano vaccini di qualunque tipo devono avere pronte le procedure per gestire una reazione allergica\u00bb, inclusi farmaci come l\u2019epinefrina, equipaggiamento per liberare le vie respiratorie e personale addestrato alla rianimazione cardiopolmonare.", "Lo stesso documento raccomandava quindi di osservare i pazienti per almeno 15 minuti dopo la vaccinazione.", "Le reazioni allergiche ai vaccini contro la Covid-19 sono, bench\u00e9 pi\u00f9 frequenti rispetto ad altri vaccini, estremamente rare.", "Un\u2019analisi degli eventi avversi connessi ai vaccini a mRna osservati negli Stati Uniti tra il 14 dicembre 2020 e il 18 gennaio 2021, pubblicata sul Journal of the American Medical Association il 12 febbraio 2021, ha riscontrato 66 casi di reazioni allergiche gravi, tutte risolte senza conseguenze, su oltre 17.500.000 dosi di vaccino somministrate: 1 caso ogni 266.000 dosi.", "Inoltre l\u2019articolo evidenzia, in contrasto ai presunti rischi del vaccino, la possibilit\u00e0 di una terapia della Covid-19 con anticorpi monoclonali.", "Terapia per\u00f2 al momento supportata da prove scientifiche molto deboli: su Facta \u00e8 disponibile un ampio approfondimento .", "In una frase l\u2019articolo descrive i vaccini come \u00ab\u201coscure sostanze\u201d capaci di manipolare il DNA\u00bb: si tratta, come avevamo discusso in precedenza, di una notizia falsa .", "In conclusione, \u00e8 vero che si raccomanda di somministrare il vaccino contro la Covid-19 con strumentazione e personale capaci di fronteggiare immediatamente una possibile reazione allergica, ma non \u00e8 vero che il vaccino Pfizer contro la Covid-19 sia il primo per cui \u00e8 necessario: si tratta di una misura di sicurezza che viene raccomandata per tutti i vaccini.", "Le reazioni allergiche serie ai vaccini contro la Covid-19 sono estremamente rare e, proprio grazie al tempestivo intervento, si risolvono praticamente sempre senza conseguenze.", "Photo Credit: Governo do Estado de S\u00e3o Paulo ( Wikimedia Commons , CC-BY 2.0 )"], "category": "Notizia Falsa", "publish_date": "2021-03-02", "tags": ["#verabot", "anafilassi", "covid-19", "eventi avversi", "reazioni allergiche", "reazioni avverse", "sorveglianza", "vaccini", "vaccino covid", "vaccino pfizer"], "links": ["https://archive.vn/Sio1r", "https://www.simg.it/Coronavirus/documento_vaccini_anti_covid_MEDICO.pdf#page=17", "https://www.simg.it/Coronavirus/documento_vaccini_anti_covid_MEDICO.pdf#page=14", "http://www.ospedalebambinogesu.it/shock-anafilattico#.YD4JVnVKhhE", "https://www.cdc.gov/mmwr/preview/mmwrhtml/rr5515a1.htm", "https://www.quotidianosanita.it/scienza-e-farmaci/articolo.php?articolo_id=92411", "https://facta.news/glossario/eventi-avversi/", "https://jamanetwork.com/journals/jama/fullarticle/2776557?guestAccessKey=b2690d5a-5e0b-4d0b-8bcb-e4ba5bc96218&utm_source=For_The_Media&utm_medium=referral&utm_campaign=ftm_links&utm_content=tfl&utm_term=021221", "https://facta.news/storie/2021/02/10/che-cosa-sappiamo-sugli-anticorpi-monoclonali-approvati-contro-la-covid-19/", "https://facta.news/notizia-falsa/2020/12/18/no-il-vaccino-a-mrna-contro-la-covid-19-non-modifica-il-dna/"]}
{"url": "https://facta.news/notizia-falsa/2021/03/02/no-il-cane-willy-non-cerca-casa-e-stato-adottato-nel-2017/", "title": "No, il cane Willy non cerca casa. \u00c8 stato adottato nel 2017", "content": ["Il 1\u00b0 marzo 2021 su Facebook \u00e8 stata pubblicata la foto di una cane di taglia media di colore bianco che riposa con accanto una pallina rossa.", "L\u2019immagine \u00e8 accompagnata da questo testo: \u00abLui \u00e8 Willy, tre anni.", "Gli \u00e8 morta la padrona e deve andare al canile.", "Puoi girarla a + persone x farlo adottare?\u00bb.", "Per gli interessati all\u2019adozione, viene fornito un recapito telefonico da contattare.", "Si tratta di una notizia falsa.", "Come abbiamo ricostruito in precedenza , questo annuncio risale al 2017 e non corrisponde pi\u00f9 al vero.", "Il cane ha trovato dei nuovi padroni nel mese di settembre dello stesso anno."], "category": "Notizia Falsa", "publish_date": "2021-03-02", "tags": ["animali", "animali domestici"], "links": ["https://www.facebook.com/photo.php?fbid=3719173344834427&set=a.598273760257750&type=3&theater", "https://pagellapolitica.it/bufale/show/284/il-cane-willy-ha-in-realt%C3%A0-trovato-una-casa-nel-2017", "https://www.facebook.com/mena.smens/posts/10155861794427268"]}
{"url": "https://facta.news/fuori-contesto/2021/03/02/non-esistono-prove-che-legano-la-morte-del-dottor-witold-rogiewicz-al-vaccino-anti-covid-19/", "title": "Non esistono prove che legano la morte del dottor Witold Rogiewicz al vaccino anti-Covid-19", "content": ["Il 28 febbraio 2021 su Facebook \u00e8 stata pubblicata un\u2019immagine composta da una foto di un uomo e da un testo in cui si legge che un medico polacco di nome Witold Rogiewicz sarebbe morto dopo essersi vaccinato contro il nuovo coronavirus davanti una telecamera.", "Si legge che \u00abin diretta diceva che si sarebbe trasformato in un antenna 5G e si scusava se era poco loquace perch\u00e9 gli stavano iniettando autismo.", "Ma gli \u00e8 successo molto peggio ha avuto convulsioni ed \u00e8 morto.", "Ripetetelo all\u2019infinito: \u201cnon \u00e8 mai colpa del vaccino\u201d\u00bb.", "Si tratta di una notizia presentata senza il contesto necessario alla sua comprensione e per questo motivo fuorviante.", "Andiamo con ordine.", "Come hanno ricostruito i colleghi polacchi di Demagog il medico Witold Rogiewicz \u00e8 stato vaccinato con la seconda dose del vaccino Pfizer/BioNTech il 26 gennaio 2021.", "Durante la somministrazione del vaccino, ripresa in un video , Rogiewicz ha incoraggiato le persone a vaccinarsi e ha ironizzato sulle teorie prive di fondamento scientifico supportate dagli antivaccinisti .", "Pi\u00f9 di quindici giorno dopo, il 15 febbraio 2021 , il dottore \u00e8 deceduto.", "Witold Rogiewicz non \u00e8 dunque morto in diretta poco dopo essersi vaccinato, come sembra far intendere il post oggetto della nostra verifica.", "Diverse testate polacche ( qui e qui ) hanno intervistato la figlia del medico, Ma\u0142gorzata Rogiewicz, che ha spiegato che il padre soffriva da tempo di varie malattie: \u00abCirca 15 anni fa ha avuto un infarto, ha avuto anche altre malattie: diabete, ipertensione.", "Era da tempo che stava fisicamente peggio.", "Soffriva di fibrillazione atriale e di insufficienza cardiaca.", "Aveva anche un edema polmonare\u00bb.", "Ma\u0142gorzata Rogiewicz ha anche precisato che nel certificato di morte del padre c\u2019\u00e8 scritto che \u00e8 deceduto per un \u00abarresto cardiaco improvviso\u00bb, che Witold Rogiewicz \u00absi sentiva bene dopo essere stato vaccinato contro il nuovo coronavirus\u00bb e che \u00abla sua morte non ha nulla a che fare con l\u2019assunzione della seconda dose del vaccino\u00bb.", "Ad oggi, quindi, non esistono informazioni che legano in un rapporto di causa-effetto la morte del dottor Witold Rogiewicz e il vaccino anti Covid-19.", "Su Facta ci siamo occupati della disinformazione legata ai presunti decessi legati ai vaccini contro il nuovo coronavirus."], "category": "Fuori Contesto", "publish_date": "2021-03-02", "tags": ["#verabot", "coronavirus sars-cov-2", "covid-19", "vaccino covid", "witold rogiewicz"], "links": ["https://www.facebook.com/ilgrandeinganno1/photos/a.316092145875802/898891077595903/?type=3&theater", "https://demagog.org.pl/fake_news/dr-witold-rogiewicz-nie-zmarl-przez-szczepionke-przeciw-covid-19/", "https://ifcncodeofprinciples.poynter.org/profile/demagog-association", "https://facta.news/glossario/vaccino/", "https://www.youtube.com/watch?v=o-US0EQvU4I&feature=emb_title&ab_channel=SomebodyNobody", "https://facta.news/glossario/anti-vaccinismo/", "http://nekrologi.wyborcza.pl/0,11,,504112,Witold-Rogiewicz-kondolencje.html", "https://www.newsweek.pl/wiedza/zdrowie/szczepionka-przeciw-covid-19-zmarl-lekarz-ktory-przyjal-druga-dawke-szczepionki-na/h87wckv", "https://natemat.pl/339627,zmarl-dr-witold-rogiewicz-antyszczepionkowcy-uwazaja-ze-po-szczepionce-przeciwko-covid-19-prostujemy", "https://facta.news/storie/2021/02/22/i-vaccini-anti-covid-e-i-presunti-decessi-come-circola-la-disinformazione-in-europa/"]}
{"url": "https://facta.news/notizia-falsa/2021/02/26/la-nasa-non-ha-usato-questa-foto-di-un-paesaggio-nevoso-per-mostrare-marte/", "title": "La Nasa non ha usato questa foto di un paesaggio nevoso per mostrare Marte", "content": ["Il 20 febbraio 2021 su Facebook \u00e8 stata pubblicata un\u2019immagine che mette a confronto due foto simili.", "Nella prima, quella in alto, si vede una pianura e una collina ricoperte dalla neve.", "Nella seconda, quella in basso, si vede la stessa pianura e la stessa collina con la terra color arancione.", "Secondo il post oggetto della nostra verifica, la prima foto sarebbe uno scatto reale effettuato in Francia, mentre la seconda foto sarebbe stata utilizzata dalla Nasa come un\u2019immagine di Marte.", "Questa \u00e8 una notizia falsa.", "Una foto identica alla prima immagine, quella che mostra un paesaggio nevoso, si trova in un sito che indica che il luogo si troverebbe nel sud della Francia, come si pu\u00f2 vedere qui .", "La seconda foto, invece, non \u00e8 stata mai pubblicata e spacciata per un\u2019immagine di Marte dalla Nasa, come si pu\u00f2 verificare qui e qui ."], "category": "Notizia Falsa", "publish_date": "2021-02-26", "tags": ["francia", "marte", "nasa"], "links": ["https://www.facebook.com/photo?fbid=269958024736555&set=basw.AbqhwEwAaYO6AyOcYhYMCXK-2DXmWFbLhSxp0dfw-ycIw1vipTmg8JhG34naZ1EWbDT6Jcrf-6tvtXkNPswoU81lvgZ_KrD-wCYMCptg16eCL-NCSlkvtoD5s7Jk2pVu8RzNWbo9zIrBchJK3ifg_z-NjU8rE-P7veKhXcwtm6BPVA&opaqueCursor=Abo9kPOzm2zfYQB4QN2V99uPqivIgqNGnD78wC18Jc5ko5omsGl58Zpb9CQF5gri3Pqek6Wb7lFasX3TooLrmHQbFJdHTFFjPL8H6GXMhLxwHsUMbcwJN8DAiCgmRzL0FFyYx5qL_iWhnS_8sBVJSxYOHBHJyWR4fS51MQz7muHsRy6vUkFAkcnaDXp0eCvsziJJzYECxOynGeP2nDaJS4uOGXe5fsqodeP-GeL-cxGERlNF7XWO6nOA3W10CHQG2iuamXncG5caDOKKTzcN4BrWQgMWy9bNURSw_d9GXo1tcvTeWXRj18i7sNDOa1AopXKqfutNKwSEOAv5iStDD7PCJ8S2tkQoAAxzdzAK50ZnWlueQmDpRrsc5UIfsXzsAQMmyVcRsoZqj9mSoa1xEce0-t_YS2quO9ic6394FiTxU180LhwsbpS_vNJfnukjbrwktLu2BdDj9pyyuY5YjIOEMc6mMvRPT2oPESW3vPT3x7Qs9NRdLj05wgUQCr_mCoaomx-_btzUb9nd5pzlW11R9hqJKuGTeqtR81cwxAtarvcykZqUs3UF0dNXm7ZNTs3DhMaaoYHuPQdfRuE26susW7CNf1Cb53xrs4VTY9esNK1xkgliRyCGnFUkwT5lDa7cFmnsQKRGWK557HpiFAx1cTPuqhL3VHmVXU1i-BijFhQxyQcfX0IR9iMV9GZ00XI6kJ2wXdRIaLn52Goe_qe7wGZ5vM6n08sqCskTFdbmSw", "https://www.skirandonneenordique.com/sorties/lozere-vosges-vercors-raids-a-ski-dans-les-massifs-francais/", "https://mars.nasa.gov/msl/multimedia/images/?page=5&per_page=25&order=pub_date+desc&search=&category=51%3A176&fancybox=true&url_suffix=%3Fsite%3Dmsl", "https://www.nasa.gov/mission_pages/mars/images/index.html"]}
{"url": "https://facta.news/notizia-falsa/2021/03/02/questa-foto-non-mostra-due-mari-che-si-incontrano-nel-golfo-dellalaska/", "title": "Questa foto non mostra \u00abdue mari che si incontrano\u00bb nel golfo dell\u2019Alaska", "content": ["Il 13 febbraio 2021 su Facebook \u00e8 stato pubblicato un post contenente la foto di due masse d\u2019acqua di colori diversi che si incontrano senza fondersi e un commento, scritto dall\u2019autore del post, in cui si legge: \u00abGolfo dell\u2019Alaska.", "I due mari si incontrano ma non si mescolano per la differente salinit\u00e0\u2026 Ma quanto \u00e8 spettacolare questo pianeta !!!\u00bb.", "Si tratta di una notizia falsa.", "Contenuti di questo tipo circolano su internet almeno dal 2015 e riferiscono erroneamente dell\u2019esistenza, nel golfo dell\u2019Alaska, di una porzione di mare in cui si incontrerebbero \u00abdue oceani\u00bb o \u00abil mar Baltico e il mare del Nord\u00bb , senza fondersi.", "Non \u00e8 possibile determinare se l\u2019immagine oggetto della nostra verifica sia uno scatto autentico o modificato con un software di fotoritocco, ma sappiamo con certezza che il fenomeno descritto non ha nulla a che fare con lo scatto.", "La maggior parte delle foto dedicate al tema fanno riferimento a un contenuto pubblicato nel 2010 su Flickr , dal titolo \u00abOceani che si fondono\u00bb.", "L\u2019autore dello scatto, il fotografo Kent Smith , nella descrizione dell\u2019immagine spiegava che \u00abci\u00f2 che stai vedendo \u00e8 il risultato dello scioglimento dei ghiacciai, composti da acqua dolce.", "L\u2019oceano ha invece una percentuale pi\u00f9 alta di sale, che fa s\u00ec che i due corpi d\u2019acqua abbiano densit\u00e0 diverse e quindi rende pi\u00f9 difficile mescolarsi\u00bb.", "A svelare la reale dinamica del fenomeno \u00e8 stato invece Ken Bruland , professore di scienze oceaniche presso l\u2019Universit\u00e0 della California-Santa Cruz e autore di un\u2019altra celebre foto scattata nel golfo dell\u2019Alaska, che contattato dai colleghi di Anchorage Daily News (testata locale dell\u2019Alaska) ha spiegato come la diversa colorazione delle acque sia dovuta in realt\u00e0 a degli enormi vortici presenti nella zona, che trascinano sedimenti glaciali (ovvero ci\u00f2 che rimane dei ghiacciai dopo lo scioglimento, e dunque soprattutto sassi e detriti ) servendosi dei fiumi.", "Secondo Bruland, la colorazione pi\u00f9 scura di una porzione di acqua sarebbe dunque dovuta al punto di congiunzione tra il mare e un fiume che trasporta la cosiddetta \u201cfarina glaciale\u201d , ovvero detriti di ghiacciaio contenenti argilla e ferro.", "La spiegazione del docente \u00e8 confermata da una ricerca condotta nel 2013 da Ocean Networks Canada, un\u2019iniziativa lanciata dalla Victoria University per studiare le acque del Pacifico nord-orientale, che definisce il fenomeno \u201cil pennacchio del fiume Fraser\u201d, dal momento che il materiale roccioso in questione viene sversato nell\u2019oceano dal fiume Fraser , che sfocia nei pressi di Vancouver.", "Come spiega ancora Bruland, infine, i due tipi di acqua \u00abfiniscono alla fine per mescolarsi\u00bb e gli scatti si riferiscono a un momento precedente, quando \u00ab\u00e8 possibile imbattersi in colorazioni veramente spettacolari\u00bb."], "category": "Notizia Falsa", "publish_date": "2021-03-02", "tags": ["alaska", "canada", "ghiacciai", "mare"], "links": ["https://www.facebook.com/stefanogaetano.colato/posts/271107767939922", "https://perma.cc/BL88-DSRE?type=image", "https://www.facebook.com/photo?fbid=910595762370562&set=a.310842759012535", "https://www.reddit.com/r/pics/comments/zx8g5/where_the_baltic_and_north_sea_meet/", "https://www.flickr.com/photos/kentsmith9/4955772693/", "https://www.flickr.com/photos/kentsmith9/", "https://websites.pmc.ucsc.edu/~kbruland/People/Bruland/kwbPeopleKwbCVLong.html", "https://external-preview.redd.it/YZX47K3W_J_vwa7k2Sms1dpCLEQt8QsLbNlrlgO9Pug.jpg?auto=webp&s=1da022ec52af98da07ea17a9100e72fda6ea88f2", "https://www.adn.com/science/article/mythbusting-place-where-two-oceans-meet-gulf-alaska/2013/02/05/", "https://www.adn.com/science/article/mythbusting-place-where-two-oceans-meet-gulf-alaska/2013/02/05/", "https://www.nps.gov/articles/glacialtillandglacialflour.htm", "https://www.oceannetworks.ca/fraser-river-plume", "https://www.oceannetworks.ca/about-us", "https://www.britannica.com/place/Fraser-River"]}
{"url": "https://facta.news/fuori-contesto/2021/03/03/non-e-vero-che-in-norvegia-ce-lusanza-di-regalare-sacchetti-di-frutta-ai-passanti/", "title": "Non \u00e8 vero che in Norvegia c\u2019\u00e8 l\u2019usanza di regalare sacchetti di frutta ai passanti", "content": ["Il 1\u00b0 marzo 2021 su Facebook \u00e8 stata pubblicata una foto che mostra dei sacchetti di plastica contenenti delle mele legati ad una staccionata bianca.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abIn Norvegia, quando le persone vedono di avere mele in eccesso nei propri alberi, le lasciano appese all\u2019esterno delle abitazioni in modo che gli altri possano prenderle e consumarle\u00bb.", "Si tratta di un contenuto fuorviante che veicola una notizia falsa.", "Come hanno verificato i colleghi di Afp l\u2019immagine \u00e8 stata pubblicata originariamente il 7 settembre 2018 sul profilo Facebook di una donna di nome Inger Gar\u00e5s che vive a Mj\u00f8ndalen, in Norvegia, con la didascalia \u00abOggi tante mele, chi prima arriva, prima si serve\u00bb.", "La foto \u00e8 stata successivamente pubblicata sul quotidiano norvegese Drammens Tidende il 14 settembre 2018.", "Nell\u2019articolo la donna raccontava che siccome quell\u2019anno il suo frutteto aveva prodotto tante mele, per non buttarle le aveva raccolte, inserendole in sacchetti di plastica da regalare ai passanti.", "Quanto fatto dalla donna non \u00e8 per\u00f2 una pratica comune in Norvegia, come erroneamente sostenuto dal post oggetto della nostra verifica.", "A smentirlo \u00e8 la stessa Gar\u00e5s, contattata a febbraio 2021 da Afp .", "La donna ha raccontato infatti che molti passanti, prima di prendere i sacchetti pieni di mele, domandavano \u00abPosso davvero prenderli?\u00bb.", "Anche Pierre-Henry Deshayes , giornalista dell\u2019 Afp in Norvegia, ha confermato ai colleghi della sua testata che il gesto di Gar\u00e5s non \u00e8 comune nel Paese: \u00abSono qui da 20 anni e non ho mai visto frutta appesa fuori dai recinti per i passanti\u00bb."], "category": "Fuori Contesto", "publish_date": "2021-03-03", "tags": ["norvegia"], "links": ["https://www.facebook.com/photo.php?fbid=820812321982934&set=gm.10164764803160277&type=3&theater", "https://factcheck.afp.com/photo-does-not-show-common-norwegian-practice-rather-one-womans-quest-offload-extra-apples", "https://www.facebook.com/inger.garas/posts/10212264841844741?_rdc=1&_rdr", "https://www.dt.no/nyheter/hage/nedre-eiker/inger-deler-ut-gratis-epler-til-forbipasserende-det-er-mange-som-spor-kan-jeg-virkelig-ta/s/5-57-987068?fbclid=IwAR3c4PpmxFi1gHdFkjbA1Bp8mSDUnnO_fAj-V6iKDnu59MW19g1uDyESHvE", "https://factcheck.afp.com/photo-does-not-show-common-norwegian-practice-rather-one-womans-quest-offload-extra-apples", "https://correspondent.afp.com/pierre-henry-deshayes", "https://factcheck.afp.com/photo-does-not-show-common-norwegian-practice-rather-one-womans-quest-offload-extra-apples"]}
{"url": "https://facta.news/immagine-modificata/2021/03/03/la-scritta-la-vaccinazione-rende-libero-non-compare-sullingresso-di-un-ospedale/", "title": "La scritta \u00abla vaccinazione rende libero\u00bb non compare sull\u2019ingresso di un ospedale", "content": ["Il 27 febbraio 2021 su Facebook sono state pubblicate due foto .", "Il primo scatto \u00e8 in bianco e nero e mostra l\u2019ingresso del campo di concentramento di Auschwitz , caratterizzato dalla celebre scritta in tedesco Arbeit macht frei (in italiano, Il lavoro rende libero).", "Il secondo scatto mostra un ospedale dove sull\u2019entrata compare la scritta in tedesco Impfen macht frei (in italiano, La vaccinazione rende libero).", "Nella foto compare anche la data \u00ab2021\u00bb.", "Le due immagini sono accompagnate da questo commento, scritto da chi ha pubblicato il contenuto su Facebook: \u00abla storia si ripete\u00bb.", "Nel post oggetto della nostra verifica si vuole quindi paragonare lo sterminio operato dal nazismo ai vaccini contro il nuovo coronavirus.", "Si tratta di una notizia falsa.", "La foto che mostra l\u2019ingresso di un ospedale \u00e8 stata modificata.", "Lo scatto mostra l\u2019ospedale DRK M\u00f6lln-Ratzeburg , nel ducato di Lauenburg, in Germania e all\u2019ingresso della struttura non compare la scritta Impfen macht frei , ma Eingang (in italiano, ingresso), come si pu\u00f2 verificare qui , qui e qui ."], "category": "Immagine Modificata", "publish_date": "2021-03-03", "tags": ["#verabot", "anti-vaccinismo", "covid-19", "nuovo coronavirus sars-cov-2", "vaccini", "vaccino covid"], "links": ["https://www.facebook.com/photo/?fbid=10218699359063746&set=basw.Abr0DY2-Xgwn3lyOrBS5IrFKn4HXuR4qHGWpGjfIwxfJVSljihnHfYYfj-Q3d6Nf4lRBZ5o-TCYBP-fC3ClMLcn5zBGS1GXMnmpEDWLswWbYXtq6VX53Uil5qTCBQTEmuHrGALdJ5stNo4zXBjxLuFxD-LFys6euloSFgQ6uCRby2Q&opaqueCursor=Abocj5tu2BqnWQ2603OgtXPzDP2r11RBOUBM1ag8iEWMh1ES5R_i-sPff-YJ7hnHjLazSUpAeYHJ2QulSVSFimqgstjuOz6CK541GVInSNJYezLIHNb2gUv2kV-qnW4ZIa40qVNiGlKND5z5nHyiK_Y_AEJ4bJ8x7EEsed19ghwiRIW65ZQAa7cUFanhjFCuDlcHwzzy_023-yQTMg0g2KMBnXJj_6YGMXbmLpdAumUrWPq5nrhQi83ydOcy6pXGqwDjP7gHxwyO_6mx3FfkCdDqdcBclj2kcS-24RSIX8E1ZZtusGR9W-czBWjagML32A1cto7RAsaXgbXrS7GymnvTlrgt7kMlABEy6hAI_W63XmyBjvmklcaaN9vESevcKad724Jk0DzG6AS-3E5dph2yzj_UEWWHz3cdIUVid4s8I3ibMOSkmTswYt8mBR9r5fBDzoh59bu2RGxh5mZg3ZmrtTf64s0li8fKp5PPudAjL-NAzutZrxKp_VdHCltart7gyAfnVuCkTFgIwI4d7x416aaX-PC9h1xrGvxCsmTSu5Ea63oGCZvHYPUksGspZ99QMxP0qskXESifSJscaqZbn3Z-_VxfAoHTrnWq2J7h-sNMPEw7HhZE5JthBTeOwgHbgyIIa0NPMeC8J5GBO6t-7cgkZEAyGRKEa8Tasb0RejkJY5EomQ_vrAZJJApPh9fgqH--bFErIO9pm-e-Z_1Md-38sknrgXHszwmWuG9vcQ", "https://tvn24.pl/polska/unesco-zmienilo-nazwe-obozu-w-oswiecimu-ra26258-3599194", "http://www.auschwitz.org/", "https://facta.news/glossario/vaccino/", "https://www.drk-krankenhaus.de/home/", "https://herzogtum-direkt.de/index.php/2020/11/09/neue-besucherregeln-im-drk-krankenhaus/", "https://www.mimikama.at/aktuelles/krankenhaus-impfen-macht-frei/?fbclid=IwAR1JeNjrQcNlSIkVh-8EaybTDU0WHEE_gGMxVE7inuI9-vZxnhzIRw9dU3w", "https://faktograf.hr/2021/03/02/parola-cijepljenje-oslobada-iznad-ulaza-u-njemacku-bolnicu-je-fotomontaza/"]}
{"url": "https://facta.news/fuori-contesto/2021/03/04/il-kit-contro-la-covid-19-distribuito-in-uno-stato-indiano-non-debella-la-malattia-in-48-ore/", "title": "Il kit contro la Covid-19 distribuito in uno Stato indiano non debella la malattia in \u00ab48 ore\u00bb", "content": ["Il 1\u00b0 marzo 2021 su Facebook \u00e8 stata pubblicata l\u2019immagine di un kit medicinale accompagnata da un testo in inglese in cui si legge che il governo indiano, \u00abmentre il mondo \u00e8 in preda alla frenesia dei vaccini\u00bb, starebbe distribuendo ai propri cittadini un kit anti Covid-19 composto da zinco picolinato, doxiciclina e ivermectina.", "Il kit costerebbe 2,65 dollari a persona e debellerebbe \u00abcompletamente\u00bb il nuovo coronavirus Sars-CoV-2 \u00abin circa 48 ore\u00bb.", "Si tratta di un contenuto fuorviante che veicola una notizia falsa.", "Come hanno ricostruito i colleghi di Africa Check , un kit per le persone positive al nuovo coronavirus in isolamento domiciliare esiste solo nel singolo Stato indiano di Goa (costa ovest del Paese) e non viene distribuito dal governo centrale in tutto il Paese.", "Lo scorso 9 ottobre, il governo dell Stato di Goa ha annunciato il lancio di un kit di monitoraggio dei pazienti positivi al nuovo coronavirus in isolamento domiciliare.", "Questo kit, si legge sempre nel comunicato, contiene un saturimetro, un termometro digitale, pastiglie di paracetamolo, compresse di vitamina C, compresse multivitaminiche con zinco, due confezioni di compresse di vitamina D3, compresse di ivermectina, di doxiciclina, diversi tipi di mascherine, gel igienizzante, salviettine a base di alcol e guanti.", "Il valore economico di questo Kit \u00e8 di 2.000 rupie indiane , cio\u00e8 27,45 dollari.", "Un costo quindi nettamente superiore rispetto a quanto riportato nel post oggetto della nostra verifica.", "Inoltre, non esiste alcun riscontro riguardo alla capacit\u00e0 di questo kit di debellare il virus in soli due giorni.", "Ricordiamo poi che in India l\u2019 ivermectina , come riportato lo scorso 23 ottobre il New Indian Express , \u00e8 un farmaco escluso dalle linee guida nazionali per il trattamento della Covid-19 dopo la decisione dell\u2019Indian Council of Medical Research ( Icmr ), cio\u00e8 l\u2019ente che si occupa della della formulazione, del coordinamento e della promozione della ricerca biomedica nel Paese.", "La decisione era arrivata \u00aba causa della mancanza di prove sufficienti sulla sua efficacia sulla base di studi randomizzati tenuti in India e all\u2019estero\u00bb.", "Infine, come ha ricostruito Reuters , attualmente ci sono studi promettenti ( qui e qui ) sull\u2019efficacia di questo farmaco contro la Covid-19, ma, come si legge negli stessi documenti, sono necessari ulteriori studi prima che l\u2019 ivermectina possa essere raccomandato come trattamento contro la malattia provocata dal nuovo coronavirus."], "category": "Fuori Contesto", "publish_date": "2021-03-04", "tags": ["#verabot", "covid-19", "india", "ivermectina", "nuovo coronavirus sars-cov-2"], "links": ["https://www.facebook.com/photo.php?fbid=10225929145434519&set=a.10222611025883604&type=3&theater", "https://africacheck.org/fact-checks/fbchecks/covid-kits-only-distributed-one-indian-state-not-cause-national-decline-cases", "https://www.treccani.it/enciclopedia/goa/", "https://www.goa.gov.in/wp-content/uploads/2020/10/Home-Isolation-Monitoring-Kits-For-COVID-19-Launched.pdf", "https://www.goa.gov.in/wp-content/uploads/2020/10/Home-Isolation-Monitoring-Kits-For-COVID-19-Launched.pdf", "https://www.humanitas-care.it/enciclopedia/principi-attivi/ivermectina/", "https://www.newindianexpress.com/nation/2020/oct/23/change-in-covid-19-treatment-protocolivermectin-drug-not-to-be-usedicmr-issues-advisory-on-felud-2214115.html", "https://main.icmr.nic.in/", "https://www.reuters.com/article/uk-factcheck-vaccines-video-idUSKBN29J2K1", "https://www.ncbi.nlm.nih.gov/pmc/articles/PMC7709596/", "https://pubmed.ncbi.nlm.nih.gov/33389725/", "https://www.humanitas-care.it/enciclopedia/principi-attivi/ivermectina/"]}
{"url": "https://facta.news/notizia-falsa/2021/03/04/no-homework-scritto-al-contrario-non-vuol-dire-abuso-sui-minori-in-latino/", "title": "No, \u201chomework\u201d scritto al contrario non vuol dire \u201cabuso sui minori\u201d in latino", "content": ["Questo articolo \u00e8 stato aggiornato l\u20198 marzo 2021, grazie alla segnalazione ricevuta da un lettore.", "Nella precedente versione avevamo scritto che \u00abpuer abusus\u00bb in latino \u00e8 traducibile con\u00a0\u00ababuso sui minori\u00bb, ma la versione corretta in lingua latina \u00e8 invece un\u2019altra (\u00ab\u0103b\u016bs\u016ds puerorum\u00bb, per intendere \u201cabuso di monori\u201d, oppure \u00ab \u0103b\u016bs\u016ds puer is\u00bb per intendere \u201cabuso su minori\u201d).", "Ci scusiamo con i nostri lettori per l\u2019errore e lo annotiamo nella sezione dedicata del nostro sito.", "Il 28 febbraio 2021 su Twitter \u00e8 stato pubblicato un post in cui si legge: \u00abho appena scoperto che homework se scritto al contrario \u00e8 krowemoh e che in latino si traduce \u201cabuso sui minori\u201d\u00bb.", "Si tratta di una notizia falsa.", "Innanzitutto, \u201chomework\u201d \u00e8 una parola inglese traducibile come \u201ccompiti per casa\u201d ed \u00e8 dunque ampiamente utilizzata nelle scuole dei Paesi anglosassoni per assegnare agli studenti \u2013 e dunque perlopi\u00f9 a ragazzi minorenni \u2013 incarichi utili alla formazione, ma che esulano dal normale orario scolastico.", "La parola \u201ckrowemoh\u201d, in ogni caso, non esiste in latino, anche perch\u00e9 la lettera w era sconosciuta all\u2019alfabeto latino classico.", "Per verificarlo ci siamo serviti del dizionario di latino online messo a disposizione da Olivetti , che utilizza come fonte i principali dizionari della lingua latina, compreso l\u2019autorevole \u201cIL\u201d di Luigi Castiglioni e Scevola Mariotti.", "La parola \u201ckrowemoh\u201d non restituisce alcun risultato.", "Simulando la traduzione con Google Translate, la formula \u201cabusi sui minori\u201d viene tradotta con le parole \u201cpuer abusus\u201d.", "Come ci \u00e8 per\u00f2 stato segnalato da un lettore, non \u00e8 detto che nemmeno questa versione sia corretta dal momento che sembra declinare al nominativo singolare entrambi i sostantivi.", "Probabilmente una versione corretta di questa espressione (non ne abbiamo trovato conferma in dei costrutti in lingua) potrebbe essere \u201c \u0103b\u016bs\u016ds puerorum \u201d (dove il termine \u201cabuso\u201d \u00e8 al nominativo singolare e il termine \u201cpuer\u201d al genitivo plurale, cos\u00ec da essere tradotto con \u201cabuso di minori\u201d) oppure \u201c \u0103b\u016bs\u016ds pueris \u201d (dove il termine \u201cabuso\u201d \u00e8 al nominativo singolare e il termine \u201cpuer\u201d all\u2019ablativo plurale, cos\u00ec da essere tradotto con \u201cabuso sui minori\u201d).", "In qualsiasi caso, come detto sopra, non c\u2019\u00e8 alcuna corrispondenza tra l\u2019espressione inglese e la lingua latina.", "Come hanno spiegato i colleghi di Usa Today , la credenza che \u201ckrowemoh\u201d significhi \u201cabusi sui minori\u201d si sta diffondendo molto rapidamente nel mondo anglosassone, in particolar modo grazie a questo post Instagram contenente lo screenshot di una ricerca Google (27 mila like) e ad un hashtag diventato virale su TikTok e visualizzato quasi 250 mila volte."], "category": "Notizia Falsa", "publish_date": "2021-03-04", "tags": ["compiti a casa", "homework", "krowemoh"], "links": ["https://twitter.com/marixsalvatore/status/1366111045035692032?s=20", "https://www.wordreference.com/enit/homework", "https://www.treccani.it/vocabolario/w-w/", "https://www.dizionario-latino.com/", "https://www.dizionario-latino.com/dizionario-latino-bibliografia.php", "https://www.dizionario-latino.com/dizionario-latino-italiano.php?browse=K", "https://translate.google.it/?hl=it&sl=it&tl=la&text=Abuso%20sui%20minori%0A&op=translate", "https://www.dizionario-latino.com/dizionario-latino-flessione.php?lemma=ABUSUS100", "https://www.dizionario-latino.com/dizionario-latino-flessione.php?parola=puer", "https://www.dizionario-latino.com/dizionario-latino-flessione.php?lemma=ABUSUS100", "https://www.dizionario-latino.com/dizionario-latino-flessione.php?parola=puer", "https://eu.usatoday.com/story/news/factcheck/2021/03/03/fact-check-krowemoh-does-not-mean-child-abuse-latin/6902547002/", "https://www.instagram.com/p/CLxmHOBFBMe/?utm_source=ig_embed", "https://www.tiktok.com/amp/tag/krowemoh?lang=en"]}
{"url": "https://facta.news/immagine-modificata/2021/03/04/jason-momoa-non-ha-indossato-una-maglietta-con-la-scritta-fuck-marvel/", "title": "Jason Momoa non ha indossato una maglietta con la scritta \u00abFuck Marvel\u00bb", "content": ["Il 3 marzo 2021 su Facebook \u00e8 stata pubblicata una foto dell\u2019attore statunitense Jason Momoa con una maglietta con la scritta \u00ab Fuck Marvel \u00bb.", "La foto \u00e8 accompagnata da questo commento, scritto da chi ha pubblicato il contenuto su Facebook: \u00ab#JasonMomoa \u00e8 stato abbastanza chiaro\u00bb.", "A partire dal 2016 Momoa ha interpretato Aquaman \u2013 personaggio dei fumetti DC Comics \u2013 in diversi film di supereroi prodotti dalla DC Extended Universe .", "Da tempo si parla di una rivalit\u00e0 tra la DC Comics e la Marvel , altra grande casa editrice di fumetti di supereroi.", "Si tratta di una notizia falsa.", "L\u2019immagine oggetto della nostra verifica \u00e8 stata modifica.", "Nella foto originale, scattata il 18 giugno 2014 a Los Angeles (Stati Uniti) non compare nessuna scritta sulla maglietta di Jason Momoa, come si pu\u00f2 verificare qui ."], "category": "Immagine Modificata", "publish_date": "2021-03-04", "tags": ["dc comics", "fumetti", "jason momoa", "marvel"], "links": ["https://www.facebook.com/CinecomicsFilmIsNow/photos/a.842113095919881/2130884563709388/?type=3&theater", "https://www.instagram.com/prideofgypsies/", "http://www.lfb.it/fff/fumetto/pers/a/aquaman.htm", "https://www.dccomics.com/", "https://en.wikipedia.org/wiki/DC_Extended_Universe", "https://www.skylife.com/en/2018-04-business/the-everlasting-rivalry-in-comics-dc-vs-marvel", "https://www.marvel.com/", "https://www.gettyimages.it/detail/fotografie-di-cronaca/jason-momoa-is-seen-on-june-18-2014-in-los-fotografie-di-cronaca/450847260?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643"]}
{"url": "https://facta.news/notizia-falsa/2021/03/05/no-allospedale-niguarda-non-ci-sono-dosi-di-vaccino-anti-covid-19-non-utilizzate-e-buttate-via/", "title": "No, all\u2019ospedale Niguarda non ci sono dosi di vaccino anti Covid-19 non utilizzate e \u00abbuttate\u00bb via", "content": ["Il 4 marzo 2021 su Facebook \u00e8 stata pubblicata un\u2019immagine che riporta una notizia pubblicata dal sito Dagospia secondo cui \u00aball\u2019ospedale Niguarda di Milano, dove sono in corso le vaccinazioni con Pfizer molti anziani non si presentano all\u2019appuntamento \u2013 non essendoci una lista di attesa pronta di gente da vaccinare a chiamata, la dose scongelata viene buttata\u00bb.", "Si tratta di una notizia priva di riscontri e smentita dall\u2019ospedale Niguarda.", "Andiamo con ordine.", "Il sito Dagospia ha pubblicato questa notizia il 3 marzo 2021, come si pu\u00f2 verificare qui .", "Lo stesso giorno, per\u00f2, l\u2019 ospedale Niguarda di Milano ha smentito la vicenda, definendola falsa e spiegando che \u00abfin dall\u2019inizio della campagna vaccinale a Niguarda, il 27 dicembre 2020, sono state messe in campo tutte le azioni e gli strumenti necessari proprio volti a gestire efficacemente ogni fiala e dose di vaccino anti-COVID, evitando qualsiasi forma di spreco.", "Per cui si ribadisce che ad oggi a Niguarda non ci sono state dosi vaccinali non utilizzate o sprecate\u00bb.", "Sempre il 3 marzo, Dagospia ha pubblicato la smentita della notizia ricevuta dalla struttura sanitaria."], "category": "Notizia Falsa", "publish_date": "2021-03-05", "tags": ["#verabot", "covid-19", "dagospia", "nuovo coronavirus sars-cov-2", "ospedale niguarda", "pfizer", "vaccino covid"], "links": ["https://www.facebook.com/photo/?fbid=1363029774080087&set=basw.AbpAlWP_3ebUQdjcKKwS_j1rSf63ZFlAjXm3Lo-LqOATrn2ntNvjWjoI5taJmmb-ydMKRwhJOuQA1TnWbSL6CvzfPZVq-DwxLxz0Q1Eq_HeGIW9WXAHZlcPj25gn-wRTt2nHCrOuAOytBFr9upwSdp-PspcM-CXDwjiODs5WaZmT8g&opaqueCursor=AbpxgbPxcmK-d8gBiusSlI7SQmGc7lAMDjpnk6BtX7MOYWEWeSO_CE8ut6B7O3ed7PtekyTr7DyXb9YHBjFCNjDR0UPEQlj5sh2ALbZE4ZirecQKWaH77DmCNh8YfVZBhum7doJ5jS_N3QqRFO8QIL4UfCxxEZriZd1ZoLwsByeiIUamxn7UFS_peYxO7AK3yjIDbxxHjeIW6HLShnSiJTdOncBSEr-20nuI0MdNts-O1gmIQYu60XEGeojsTzcyRxeWKsUZLAsW3XpdMCm3NNCtbooSJzUZnhWmCtb0UO8ARuIboi8CS6gX0QDcY1JJuBPmctU2RTbYD21tEVec0yj6wqgo2LZ7vggnaMKupaLgJpAQKfHQ95FsJDQyM0WE57-wKyODfDR14a3lyATHtgh5344WMIKaSmPQgga7m5BPd9g4UE2OWPc0U_GS4kqaqG7Pow2XayT2-okqnUEsq6l5Rg-SAdFWa-WVabC8H_TyiuoWOoOggr9jUD_kAOEL-nF0FDXzeyioz0N6mYHnhpdW5grwMfz7fWD-Y0MLivO3NG5n_wv21Hb9J-I_UKdMwApktsyqepFPhckyZfVjfSzRUMivJR2gCsYYdWrTeaEOu1RkJ0Vg_Xx00KyzpPQIqmWXvp7fDsjnI1y4dyYsjNZWH1iB4DTeqPF5Lhy7zyiNxAIDSiEFmGYpud9Upa8tif38z2QsVr3FSCcriCEHlyw_O1SNUq4-TTUIjQ9b3P7dXgJ5i7WJulypGIQjMm4aOQyDG-wA5ISaLYosfKVT_qSr", "https://www.dagospia.com/", "https://webcache.googleusercontent.com/search?q=cache:KN-mh22PeswJ:https://m.dagospia.com/flash-gli-ospedali-scongelano-il-vaccino-pfizer-ma-gli-anziani-non-si-presentano-e-alla-fine-262814+&cd=2&hl=it&ct=clnk&gl=it&client=firefox-b-d", "https://www.ospedaleniguarda.it/", "https://www.facebook.com/ASSTGrandeOspedaleMetropolitanoNiguarda/posts/1353961958303980", "https://www.dagospia.com/rubrica-29/cronache/avvisate-draghi-speranza-che-all-39-ospedale-quot-niguarda-quot-262814.htm"]}
{"url": "https://facta.news/fuori-contesto/2021/03/05/la-donna-in-questo-video-non-e-stata-male-a-causa-di-un-vaccino-anti-covid/", "title": "La donna in questo video non \u00e8 stata male a causa di un vaccino anti-Covid", "content": ["Il 22 febbraio 2021 su Facebook \u00e8 stato pubblicato un video che mostra una donna a terra in preda a delle convulsioni.", "Le immagini sono accompagnate da questo commento, scritto da chi ha pubblicato il contenuto su Facebook: \u00abGiovane donna crolla in ospedale in Argentina dopo la vaccinazione.", "Al personale dell\u2019ospedale non importa\u00bb.", "Si tratta un contenuto fuorviante che veicola una notizia falsa.", "Come hanno ricostruito i colleghi di Afp fact-check il video oggetto della nostra verifica \u00e8 reale ed stato registrato il 19 febbraio 2021 presso l\u2019ospedale Larcade nella citt\u00e0 di San Miguel, in Argentina.", "Sebasti\u00e1n Motrel , chirurgo dell\u2019ospedale, ha chiarito ad Afp che la donna \u00abera una paziente con una lunga storia di ricoveri e di convulsioni\u00bb e spiegato che non era stata vaccinata contro il nuovo coronavirus.", "Contattata dal sito di fact-checking spagnolo Maldita.es Gladys Amantia , a capo del servizio pediatrico dell\u2019ospedale, ha confermato che la donna non aveva ricevuto il vaccino anti-Covid.", "I due siti di fact-checking hanno inoltre ricostruito che la donna, dopo la crisi, \u00e8 stata ricoverata dal 19 febbraio al 26 febbraio."], "category": "Fuori Contesto", "publish_date": "2021-03-05", "tags": ["#verabot", "argentina", "covid-19", "nuovo coronavirus sars-cov-2", "vaccino covid"], "links": ["https://www.facebook.com/salvo.corda/posts/478137120011250", "https://factual.afp.com/la-mujer-que-convulsiona-en-un-hospital-argentino-no-fue-vacunada-contra-el-covid-19", "https://www.instagram.com/p/CLhvTayh4Ub/", "https://www.linkedin.com/in/sebastian-motrel-02325151/?originalSubdomain=ar", "https://maldita.es/malditobulo/20210305/mujer-convulsiona-video-vacunada-covid-19-argentina-sputnik/", "https://www.linkedin.com/in/gladys-amantia-40292253/"]}
{"url": "https://facta.news/notizia-falsa/2021/03/05/il-video-del-santo-sacerdote-sui-vaccini-anti-covid-contiene-diverse-informazioni-false/", "title": "Il video del \u00absanto sacerdote\u00bb sui vaccini anti-Covid contiene diverse informazioni false", "content": ["Il 4 marzo 2021 la redazione di Facta ha ricevuto via WhatsApp una segnalazione che chiedeva di verificare le informazioni contenute in un video pubblicato su Facebook il 2 marzo e che in meno di tre giorni ha collezionato oltre 6 mila condivisioni.", "Il video oggetto della nostra verifica dura in tutto 11 minuti e consiste in un lungo monologo di un uomo che si presenta come un sacerdote e che viene filmato all\u2019interno di una chiesa cattolica.", "L\u2019uomo tratta nel filmato diverse questioni di natura teologica, ma si sofferma a lungo anche sul tema dei vaccini anti-Covid e della loro presunta incompatibilit\u00e0 con i valori cristiani.", "La didascalia che accompagna il video riporta il presunto nome e cognome dell\u2019uomo ripreso: si tratterebbe di don \u00abGiorgio Ghigo\u00bb, un sacerdote di cui non siamo stati in grado di verificare l\u2019identit\u00e0.", "Il video contiene diverse notizie false e prive di fondamento scientifico sul vaccino anti-Covid, particolarmente pericolose dato il momento storico e l\u2019emergenza sanitaria in corso.", "Ma andiamo con ordine, analizzando le affermazioni presenti nel filmato.", "\u00abQuelli attualmente in commercio non sono vaccini propriamente detti, ma farmaci sperimentali, contenenti organismi geneticamente modificati\u00bb (minuto o3:23) Secondo l\u2019Istituto superiore di sanit\u00e0, il vaccino \u00e8 \u00abun farmaco che stimola il sistema immunitario a produrre anticorpi, deputati a combattere i microrganismi causa di malattia\u00bb e non esiste dunque alcuna contrapposizione tra vaccini e farmaci.", "Come abbiamo pi\u00f9 volte raccontato , inoltre, tutti i vaccini in commercio hanno superato con successo tre fasi di sperimentazione e gli esaustivi dati clinici raccolti ne garantiscono la sicurezza.", "I vaccini contro la Covid-19 non contengono organismi e di conseguenza non possono contenere organismi geneticamente modificati.", "L\u2019unico riferimento possibile (sebbene improprio) potrebbe essere al vaccino prodotto dall\u2019universit\u00e0 di Oxford e da AstraZeneca, contenente una versione incapace di riprodursi dell\u2019adenovirus dello scimpanz\u00e8, in cui \u00e8 stato innestato materiale genetico della proteina Spike del Sars-Cov-2.", "\u00abIl materiale biologico utilizzato per la ricerca scientifica [del vaccino] provenendo dalla stessa specie del ricevente pu\u00f2 entrare in interazione con il suo patrimonio genetico\u00bb (minuto o3:49) Si tratta di una bufala che circola ormai da qualche tempo e che avevamo gi\u00e0 verificato in passato.", "Sottolineiamo ancora volta che nessun vaccino \u00e8 in grado di modificare il Dna umano o di \u00abriprogrammare il sistema immunitario\u00bb, ma il loro obiettivo \u00e8 quello di simulare un\u2019infezione naturale per innescare una risposta immunitaria pi\u00f9 potente e potenzialmente in grado di proteggere dall\u2019infezione del nuovo coronavirus.", "\u00abQuel materiale biologico proviene da feti umani abortiti su commissione, a pagamento.", "\u00c8 stato prelevato da soggetti ancora vivi ed \u00e8 del tutto improbabile che sia bastato un singolo aborto\u00bb (minuto 4.30) Questo \u00e8 una delle argomentazioni pi\u00f9 diffuse in area no-vax e fa riferimento a una linea cellulare umana \u2013 la WI-38 \u2013 utilizzata per sviluppare diversi vaccini, tra cui quelli contro la polio, la rosolia, il morbillo e la varicella.", "Le cellule umane utilizzate nelle sperimentazioni provenivano effettivamente da un feto abortito e donato alla ricerca nel 1962 da una donna svedese, che aveva scelto in piena autonomia di interrompere la gravidanza.", "Grazie a quella linea cellulare, riprodotta in laboratorio e utilizzata ancora oggi, la scienza \u00e8 riuscita a sconfiggere molte malattie un tempo mortali, ma non esiste alcuna prova di \u00abfeti abortiti su commissione\u00bb, n\u00e9 di cellule prelevate da feti \u00abancora vivi\u00bb.", "\u00abL\u2019utilizzo di quel materiale biologico comporta rischi fortissimi per la salute delle persone.", "Non solo a breve termine, come dimostrano le migliaia di casi di gravi reazioni avverse, ma anche a medio e lungo termine, con una probabile impennata nei prossimi anni di tumori e di malattie autoimmuni\u00bb (minuto 05:11) Partiamo dalle reazioni avverse gravi, che secondo l\u2019uomo ripreso nel video sarebbero \u00abmigliaia\u00bb.", "Innanzitutto, per \u201creazione avversa grave\u00bb si intende una reazione al farmaco che ha causato la morte o che ha messo in pericolo la vita del paziente, che ha provocato una prolungata ospedalizzazione, invalidit\u00e0 o anomalie congenite.", "Vale la pena specificare che in questi casi sarebbe meglio parlare di eventi avversi , dal momento che questi non sono necessariamente effetti collaterali del vaccino, ma si presentano spesso per coincidenza.", "Il dato pi\u00f9 recente sulle sospette reazioni avverse in Italia risale allo scorso 4 febbraio e secondo il rapporto Aifa queste sarebbero il 7,6 per cento delle oltre 7 mila segnalazioni totali \u2013 a fronte di un milione e mezzo di dosi somministrate \u2013 quindi poco pi\u00f9 di 500.", "Sottolineiamo ancora una volta che non esiste alcuna prova che gli eventi segnalati siano dipesi dalla vaccinazione, che questi dovranni essere sottoposti a rigorose indagini e che le segnalazioni stesse possono essere inviate in via anonima attraverso un form online .", "Abbiamo gi\u00e0 spiegato come il sistema di farmacovigilanza italiano funzioni meglio rispetto a quelli degli altri Stati, ma per confronto possiamo citare i numeri registrati negli altri Paesi: le sospette reazioni avverse negli Stati Uniti sono 640 (dato aggiornato al 19 febbraio), nel Regno Unito 273 (al 2 marzo), in Francia 150 (al 25 febbraio).", "I trial clinici sui vaccini non hanno inoltre evidenziato alcun rischio di tumori collegato ai vaccini, mentre \u00e8 stata ampiamente smentita la teoria anti-vaccinista di una presunta relazione causale tra vaccini e sviluppo di autoimmunit\u00e0 e malattie autoimmuni.", "\u00abIl tasso di letalit\u00e0 [della Covid-19] \u00e8 stimato intorno allo 0,2-0,3 per cento\u00bb (minuto 09:16) Secondo gli ultimi dati pubblicati dalla Johns Hopkins University, l\u2019Italia \u00e8 il quinto Paese al mondo per tasso di letalit\u00e0, con il 3,3 per cento di decessi in relazione alle persone che hanno contratto la Covid-19.", "Al primo posto c\u2019\u00e8 il Messico, con l\u20198,9 per cento, seguito da Per\u00f9, Ungheria e Sudafrica, tutte attorno al 3,5 per cento.", "Si tratta di dati parziali, vista la difficolt\u00e0 a tracciare tutte le persone che hanno contratto la malattia, ma comunque ben lontani da quelli riportati nel video."], "category": "Notizia Falsa", "publish_date": "2021-03-05", "tags": ["#verabot", "coronavirus sars-cov-2", "covid-19", "don giorgio ghigo", "sacerdote", "vaccino covid"], "links": ["https://www.facebook.com/watch/?v=476389523514322", "https://www.iss.it/focus/-/asset_publisher/92GBB5m5b1hB/content/vaccini", "https://facta.news/storie/2020/12/04/perche-lapprovazione-dei-vaccini-contro-la-covid-19-sta-battendo-tutti-i-record/", "https://facta.news/storie/2020/09/11/a-che-punto-e-la-sperimentazione-dei-vaccini-contro-la-covid-19/", "https://facta.news/storie/2020/12/11/che-cosa-si-rischia-con-i-vaccini-e-perche-sono-comunque-sicuri/", "https://www.epicentro.iss.it/vaccini/VacciniCosaSono", "https://www.iss.it/covid19-faq/-/asset_publisher/yJS4xO2fauqM/content/come-funziona-un-vaccino-a-vettore-virale-", "https://facta.news/notizia-falsa/2020/07/06/no-il-vaccino-di-gates-per-la-covid19-non-modifica-il-dna/", "https://www.who.int/teams/health-product-and-policy-standards/standards-and-specifications/vaccines-quality/dna", "https://facta.news/glossario/anti-vaccinismo/", "https://www.ncbi.nlm.nih.gov/pmc/articles/PMC5689800/", "https://www.aifa.gov.it/sites/default/files/Definizioni.pdf", "https://facta.news/glossario/eventi-avversi/", "https://www.aifa.gov.it/-/primo-rapporto-aifa-sulla-sorveglianza-dei-vaccini-covid-19", "https://www.vigifarmaco.it/report/reports/build/steps/patient", "https://facta.news/fuori-contesto/2021/02/24/perche-essere-il-primo-paese-per-eventi-avversi-segnalati-per-i-vaccini-non-deve-preoccuparci/", "https://www.usnews.com/news/health-news/articles/2021-02-19/cdc-study-serious-adverse-reactions-following-coronavirus-vaccinations-are-rare", "https://www.ft.com/content/68a26565-6de1-44db-8569-50b64b20385a", "https://www.connexionfrance.com/French-news/Covid-France-AstraZeneca-side-effects-show-jab-is-working-say-medical-experts-as-rollout-begins", "https://www.vaccinarsinlazio.org/scienza-conoscenza/contro-la-disinformazione/vaccini-non-causano-malattie-autoimmuni", "https://facta.news/glossario/anti-vaccinismo/", "https://coronavirus.jhu.edu/data/mortality"]}
{"url": "https://facta.news/notizia-falsa/2021/03/05/agi-non-ha-dato-la-notizia-di-bonaccini-segretario-incaricato-del-pd/", "title": "Agi non ha dato la notizia di Bonaccini segretario incaricato del Pd", "content": ["Il 4 marzo 2021 su Facebook \u00e8 stata postata un\u2019immagine che mostra una presunta notizia pubblicata dall\u2019agenzia di stampa Agi secondo cui Stefano Bonaccini , presidente della regione dell\u2019Emilia Romagna, sarebbe il nuovo segretario incaricato del Partito democratico.", "Lo stesso giorno, il governatore del Lazio Nicola Zingaretti ha annunciato le proprie dimissioni dalla carica di segretario nazionale del Pd.", "La notizia del nuovo incarico di Bonaccini non trova riscontro in nessuna testata nazionale e locale e in nessun comunicato ufficiale del Pd, n\u00e9 di Bonaccini.", "La stessa agenzia Agi ha smentito la notizia, dichiarando che si tratta di una notizia falsa e annunciando di aver segnalato il caso alla Polizia postale per individuare \u00abi responsabili di questa falsificazione\u00bb."], "category": "Notizia Falsa", "publish_date": "2021-03-05", "tags": ["agi", "nicola zingaretti", "partito democratico", "stefano bonaccini"], "links": ["https://www.facebook.com/photo?fbid=941193916623276&set=pcb.941193949956606", "https://www.regione.emilia-romagna.it/storia/presidenti/stefano-bonaccini-1", "https://www.regione.lazio.it/zingaretti/", "https://www.facebook.com/nicolazingaretti/posts/10159009751079034"]}
{"url": "https://facta.news/notizia-falsa/2021/03/08/non-e-vero-che-a-san-marino-e-tutto-aperto-24h-al-giorno/", "title": "Non \u00e8 vero che a San Marino \u00e8 \u00abtutto aperto 24h al giorno\u00bb", "content": ["Il 4 marzo 2021 su Facebook \u00e8 stato pubblicato un post in cui si legge che a \u00abSan Marino, 2km da Rimini\u00bb sarebbe \u00abtutto aperto 24h al giorno\u00bb e che invita gli utenti a chiedersi \u00abil perch\u00e9\u00bb precisando che non tutti gli abitanti \u00absono morti\u00bb a causa della Covid-19.", "Il riferimento \u00e8 alle misure restrittive imposte sul territorio italiano per limitare la diffusione del nuovo coronavirus nel Paese.", "Si tratta di una notizia falsa.", "Con il decreto legge del 27 febbraio 2021 (scaricabile qui ), le autorit\u00e0 dello Stato di San Marino hanno prorogato gran parte delle restrizioni messe in atto con un precedente decreto risalente a gennaio per contrastare la diffusione del nuovo coronavirus Sars-CoV-2.", "Come si legge sul sito ufficiale di San Marino, ad oggi e fino al 22 marzo, nel territorio dello Stato \u00e8 in vigore il coprifuoco dalle 22 alle 5 del mattino, l\u2019apertura di bar e ristoranti \u00e8 consentita fino alle 18, quella dei negozi non oltre le 20.", "Vige inoltre l\u2019obbligo di mascherina sia all\u2019aperto sia nei luoghi chiusi.", "Restano chiusi i teatri, i cinema, i centri sociali, i musei pubblici e le sale di lettura.", "Sono inoltre vietate conferenze, congressi, meeting, convegni e sia pranzi che cene all\u2019interno dei domicili privati tra persone non appartenenti allo stesso nucleo di conviventi.", "Per i minori di 14 anni non \u00e8 consentita l\u2019attivit\u00e0 motoria e sportiva in strutture pubbliche e private.", "Dall\u2019inizio della pandemia al 6 marzo 2021 il numero totale di persone contagiate nella Repubblica di San Marino (che ha una popolazione residente di 33 mila persone) \u00e8 di 3.935 di cui: 425 positivi, 76 decessi e 3.434 guarigioni, come comunicato dall\u2019autorit\u00e0 sanitaria locale."], "category": "Notizia Falsa", "publish_date": "2021-03-08", "tags": ["#verabot", "covid-19", "nuovo coronavirus sars-cov-2", "san marino"], "links": ["https://www.facebook.com/groups/418891212514253/permalink/434387787631262", "https://www.gov.sm/topics/Argomenti/Emergenza-CoronaVirus.html", "https://www.gov.sm/", "https://www.visitsanmarino.com/visitnews/Informazioni-utili-COVID-19.html", "https://www.sanmarino.sm/on-line/home/san-marino/scheda-paese.html", "https://www.sanmarinortv.sm/news/attualita-c4/covid-san-marino-aumentano-le-terapie-intensive-a202331"]}
{"url": "https://facta.news/notizia-vera/2021/03/08/il-tar-del-lazio-ha-sospeso-le-linee-guida-aifa-sulle-terapie-domiciliari-ma-di-fatto-non-cambia-nulla/", "title": "Il Tar del Lazio ha \u00absospeso\u00bb le linee guida Aifa sulle terapie domiciliari, ma di fatto non cambia nulla", "content": ["Il 5 marzo 2021 la redazione di Facta ha ricevuto la richiesta via Facebook di verificare un articolo pubblicato dal sito Buongiorno S\u00fcdtirol e un tweet pubblicato dal dr.", "Andrea Stramezzi, entrambi del 4 marzo 2021.", "L\u2019articolo \u00e8 intitolato \u00abCovid e cure precoci.", "Il Tar del Lazio: no alla Tachipirina e alla vigile attesa\u00bb.", "Stando a quanto riportato, il Tar del Lazio con un\u2019ordinanza avrebbe \u00abbocciato la nota di Aifa del 9 dicembre scorso\u00bb in cui venivano descritte le linee guida ufficiali per la terapia domiciliare della Covid-19.", "Il tweet di Stramezzi contiene degli screenshot di parte dell\u2019ordinanza.", "La notizia \u00e8 vera, ma va valutata nel suo contesto.", "L\u2019ordinanza del Tar del Lazio esiste ed \u00e8 stata pubblicata il 4 marzo 2021.", "L\u2019ordinanza accoglie un ricorso presentato dagli avvocati Erich Grimaldi e Valentina Piraino, rispettivamente presidente e vicepresidente del Comitato Cure Domiciliari Covid (qui un approfondimento scritto da Facta sul tema) in rappresentanza di quattro persone.", "Due sono medici del consiglio scientifico del Comitato, Fabrizio Salvucci e Riccardo Szumski, uno \u00e8 il medico Andrea Stramezzi, membro del comitato medico-scientifico del Movimento Ippocrate , una \u00ab rete internazionale di Medici, Ricercatori, Operatori della Sanit\u00e0, Operatori nel Sociale\u00bb che supporta terapie domiciliari simili a quelle proposte dal Comitato Cure Domiciliari Covid.", "La quarta persona coinvolta \u00e8 Luca Poretti, su cui invece non abbiamo informazioni.", "Secondo l\u2019ordinanza, i medici hanno il diritto e dovere di \u00abprescrivere i farmaci che essi ritengono pi\u00f9 opportuni secondo scienza e coscienza\u00bb, sospendendo la nota Aifa.", "In realt\u00e0 \u00e8 una vittoria simbolica, priva di vere conseguenze concrete.", "Quelle di Aifa infatti sono \u00ab raccomandazioni \u00bb con valore generale che non comportano divieti o obblighi precisi.", "Il dottor Antonio Addis, medico e parte del comitato scientifico di Aifa, ha dichiarato a Facta che \u00abquesta sentenza non significa niente.", "I medici possono da sempre fare e prescrivere ci\u00f2 che in scienza e coscienza ritengono opportuno.\u00bb", "Addis inoltre ribadisce che chi vuole usare su pazienti Covid-19 farmaci la cui efficacia e sicurezza non \u00e8 dimostrata scientificamente lo fa assumendosene la responsabilit\u00e0 civile e penale, e aggiunge che \u00abda sempre i casi di cattiva pratica farmacologica hanno avuto pi\u00f9 successo nei tribunali che nelle riviste scientifiche\u00bb.", "In conclusione, la notizia \u00e8 vera ma non ha effetti pratici per la terapia dei pazienti Covid-19, n\u00e9 muta il quadro delle (scarse) evidenze scientifiche sulle cure promosse dal Comitato Terapie Domiciliari Covid o associazioni analoghe, di cui avevamo parlato in dettaglio precedentemente.", "Photo credits: Ilquotidianodellapa.it via Flickr , CC BY-NC-SA 2.0"], "category": "Notizia Vera", "publish_date": "2021-03-08", "tags": ["#verabot", "aifa", "comitato cure domiliciari", "covid-19", "pandemia", "tar del lazio", "terapie covid-19", "terapie domiciliari"], "links": ["https://www.buongiornosuedtirol.it/2021/03/esclusivo-covid-e-cure-precoci-il-tar-del-lazio-no-alla-tachipirina-e-alla-vigile-attesa/", "https://twitter.com/AStramezzi/status/1367569249561174019", "https://www.aifa.gov.it/documents/20142/1269602/SOC_territoriale_09.12.2020.pdf/0f4896f4-1eac-32e2-bc26-5f5d279492b4", "https://www.giustizia-amministrativa.it/portale/pages/istituzionale/visualizza/?nodeRef&schema=tar_rm&nrg=202101557&nomeFile=202101412_05.html&subDir=Provvedimenti", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://ippocrateorg.org/comitato-medico-scientifico/", "https://ippocrateorg.org/", "https://ippocrateorg.org/chi-siamo/", "https://ippocrateorg.org/tematiche/", "https://www.aifa.gov.it/-/indicazioni-in-merito-ai-trattamenti-utilizzabili-nei-pazienti-covid--1", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://www.flickr.com/photos/ilquotidianodellapa/14063015247/", "https://creativecommons.org/licenses/by-nc-sa/2.0/"]}
{"url": "https://facta.news/notizia-falsa/2021/03/09/trump-non-e-volato-in-svizzera-con-lelicottero-presidenziale-la-notizia-e-del-2020/", "title": "Trump non \u00e8 volato in Svizzera con l\u2019elicottero presidenziale, la notizia \u00e8 del 2020", "content": ["Luned\u00ec 8 marzo 2021 la redazione di Facta ha ricevuto via WhatsApp una segnalazione che chiedeva di verificare le informazioni riportate in un post pubblicato il 6 marzo su Gloria.tv , piattaforma di condivisione di video e notizie destinate al mondo cattolico, che nel 2013 il quotidiano tedesco S\u00fcddeutsche Zeitung ha definito \u00abun sito web fondamentalista cattolico\u00bb.", "Il post oggetto della nostra verifica contiene la foto di un elicottero da cui sembrano uscire il presidente uscente degli Stati Uniti Donald Trump e le sue guardie del corpo e un testo che recita: \u00abTRUMP IN SVIZZERA ALLA SEDE DELLA BANCA REGOLAMENTI INTERNAZIONALI.", "Riunione a porte chiuse con il board directors.", "La domanda sorge spontanea, a che titolo Trump si trova l\u00ec?", "Ha mantenuto delle deleghe oppure qualcosa ci sfugge?\u00bb.", "Si tratta di una notizia falsa, che utilizza una foto scattata nel gennaio 2020.", "Innanzitutto, la Banca dei regolamenti internazionali \u00e8 un\u2019organizzazione con sede a Basilea, in Svizzera, e fornisce assistenza finanziaria alle banche centrali, concedendo loro fondi con e senza garanzia.", "L\u2019istituzione finanziaria si occupa inoltre di redigere report economici e di fungere da fiduciario per transazioni internazionali di rilievo, ma non opera mai con clienti privati.", "Com\u2019\u00e8 chiaro, dunque, non ci sarebbe alcun motivo per cui Trump dovrebbe oggi incontrare esponenti dell\u2019organizzazione svizzera.", "La notizia del presunto viaggio in Svizzera di Donald Trump non \u00e8 stata riportata da alcun mezzo d\u2019informazione internazionale, mentre le uniche tracce italiane della visita compaiono su Database Italia , portale online che durante l\u2019emergenza sanitaria si \u00e8 distinto per una martellante campagna di bufale anti-scientifiche e pro- QAnon .", "L\u2019immagine che testimonierebbe l\u2019atterraggio dell\u2019ex presidente in Svizzera risale invece al 21 gennaio 2020, quando l\u2019agenzia stampa Associated Press testimoni\u00f2 l\u2019arrivo di Trump nel Paese elvetico, dove si trovava per partecipare all\u2019annuale Forum di Davos.", "L\u2019elicottero che in quel caso trasportava l\u2019allora presidente degli Stati Uniti era il Marine One , l\u2019aeromobile del corpo dei Marines predisposto per trasportare solo ed esclusivamente il presidente degli Stati Uniti e i suoi congiunti.", "La falsa notizia del volo di Trump in Svizzera ha avuto ampio risalto nella disinformazione americana e, come raccontano i colleghi di Usa Today , \u00e8 stata utilizzata per alimentare la teoria del complotto nota come QAnon, i cui seguaci considerano Trump il vero detentore del potere presidenziale, malgrado il formale passaggio di consegne avvenuto lo scorso 20 gennaio."], "category": "Notizia Falsa", "publish_date": "2021-03-09", "tags": ["banca regolamenti internazionali", "davos", "donald trump", "presidenti degli stati uniti", "qanon", "stati uniti america", "svizzera"], "links": ["https://gloria.tv/post/QW8qvmq7vXzv2UVRuK7mrf6z9", "https://www.sueddeutsche.de/kultur/fundamentalistisches-portal-gloria-tv-kreuzzeichen-aus-tuvalu-1.1574009", "https://www.treccani.it/enciclopedia/banca-dei-regolamenti-internazionali/", "https://www.databaseitalia.it/la-grande-vittoria-di-trump-lattimo-fuggente/", "https://facta.news/notizia-falsa/2020/11/30/non-e-vero-che-uno-studio-ha-dimostrato-che-la-quarantena-non-serve-a-fermare-il-diffondersi-del-virus/", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/", "https://www.youtube.com/watch?v=GFS-JOFqrbE&ab_channel=AssociatedPress", "https://www.usatoday.com/story/news/politics/onpolitics/2018/01/09/trump-attend-davos-economic-conference-switzerland/1016919001/", "https://www.agi.it/estero/news/2020-10-02/air-force-one-marine-one-flotta-presidenziale-usa-9830343/", "https://www.agi.it/estero/news/2020-10-02/air-force-one-marine-one-flotta-presidenziale-usa-9830343/", "https://tg24.sky.it/mondo/2021/01/20/insediamento-biden-presidente-diretta"]}
{"url": "https://facta.news/notizia-falsa/2021/03/12/la-repubblica-non-ha-titolato-casi-di-trombate-dopo-il-vaccino-astrazeneca/", "title": "La Repubblica non ha titolato \u00abcasi di trombate dopo il vaccino\u00bb Astrazeneca", "content": ["Il 12 marzo 2021 su Facebook \u00e8 stata pubblicata un\u2019immagine che riporterebbe un titolo pubblicato dal quotidiano la Repubblica .", "Si legge: \u00abAstraZeneca, casi di trombate dopo il vaccino: allarma in Italia e in Europa.", "Von der Leyen a Draghi: \u201cNon ci sono nessi\u201d\u00bb.", "Il riferimento \u00e8 alle notizie del 10 e 11 marzo 2021 riguardo ad una trentina di casi di presunti eventi avversi tromboembolici dopo la somministrazione in Europa del vaccino prodotto da Astrazeneca.", "L\u2019immagine oggetto della nostra verifica \u00e8 accompagnata da questo commento, scritto da chi ha pubblicato il post su Facebook: \u00abEhm.", "Repubblica dovresti controllare i titoli prima di pubblicare\u00bb.", "Si tratta di una notizia falsa.", "La Repubblica non mai pubblicato un articolo con il titolo che compare nell\u2019immagine in questione.", "La schermata con il falso titolo del quotidiano italiano \u00e8 in realt\u00e0 stata pubblicato originariamente su Twitter da un utente con un intento ironico.", "Lo stesso autore ha spiegato che il titolo non era vero.", "Il vero titolo pubblicato da Repubblica \u00e8 il seguente \u00abAstraZeneca, casi di trombosi dopo il vaccino: allarme in Italia e in Europa.", "Von der Leyen a Draghi: \u201cNon ci sono nessi\u201d\u00bb, come si pu\u00f2 verificare qui ."], "category": "Notizia Falsa", "publish_date": "2021-03-12", "tags": ["#verabot", "astrazeneca", "covid-19", "nuovo coronavirus sars-cov-2", "repubblica", "vaccino covid"], "links": ["https://www.facebook.com/photo/?fbid=10222521008965590&set=basw.AbrwxeKNqQ8S50CICNWm2VglFrKp0iFMBLS4TRi6XwnpA0P2N-DQxXs6f51NZ4gGFYLYe2abMaAPJIZ0jHvg7mlWsLIIAUEma8v28prk29EWVca-mJLBMLAru5kFE2fsALat-VLkYQi7Qf1tsmug7ogI&opaqueCursor=AbqJpf2zzHnqAIUpMvgFyCkRpC1dp8onQ6PeR736Pa1SgbF0V0c47it53jlV-Y91lZGzOEe_03PnX4db0K88DnxmyqULUdZBemugloAUnRIDT0FJrSePLp4y4Q-YtMEYfgKE5ELsHYwFBJcztXpPf6RTnPJX-TqtYBFp4xKakD3V4b5_4HxGayNgAp5rM2rVZRYetJtPBLShvNx3sriOXhOlRWV4286CahFDMUpMsxa3bYmzQDD8VGcF1s3ajCnFRS2MQ0uGgTSxefcIrf4G5dBEfozz2T4R60OI7KvxI1vKWMBpgivnwa24-A6BXG3wQI5K9CInXd5_4VuncuwBLTtWSB8RBQx0tr5y89BJq-dKH7PMlVUN4gXTy7nh4uHXJctLH_Pwmg83ThWDC67U55XJYvib1sXvP-_A72oqewqCT1nLGJTYehPFwOXeEPlmxl5ieGP06uxS_2JE_3nwTWNfqg6JRAkIu-UaCV5TyKMsPcefkoiQcbv8CMgfO9cRu8rmZaeOAH0maoqidFf7yaxH4ECkRq4uX_6RzXUMUBjWtfRYi6IfVJ9yeBGuWiran0AgNtZ0uAjIrpDCikeWKb6WEEOOJ22y47gpVAI_i74xONtJGgorsmQ4KRfzHQJG6mpH3He5Umq_-yrMkyQ-2HXv", "https://www.ema.europa.eu/en/news/covid-19-vaccine-astrazeneca-prac-investigating-cases-thromboembolic-events-vaccines-benefits", "https://facta.news/glossario/eventi-avversi/", "https://facta.news/glossario/vaccino/", "https://www.repubblica.it/esteri/2021/03/11/news/astrazeneca_casi_di_trombosi_sospeso_un_lotto_di_vaccini_in_danimarca_stop_in_altri_5_paesi-291770507/?rss"]}
{"url": "https://facta.news/notizia-falsa/2021/03/08/lattore-aamir-khan-non-ha-donato-dei-soldi-nascondendoli-in-sacchi-di-farina/", "title": "L\u2019attore Aamir Khan non ha donato dei soldi nascondendoli in sacchi di farina", "content": ["Il 1\u00b0 marzo 2021 su Facebook \u00e8 stata pubblicata un\u2019immagine composta da due foto: una\u00a0 mostra l\u2019attore indiano Aamir Khan e l\u2019altra dei sacchetti contenenti della polvere bianca e alcune banconote.", "Il testo riportato sotto le due foto recita: \u00abL\u2019attore indiano Aamir Khan ha annunciato la donazione di sacchetto di farina ad ogni povera famiglia.", "Molti non pensavano che ne valesse la pena visto che 1 kg sono quasi inutili o forse buoni per un pasto.", "Ma quelli che avevano un disperato bisogno si sono messi in fila per raccogliere il sacchetto di farina da 1 kg.", "Dopo aver aperto la borsa hanno trovato 15,000 rupie in ogni borsa.", "Che modo fantastico di donare e intelligente di donare solo chi ne aveva tanto bisogno \u00e8 stato aiutato\u00bb.", "Si tratta di una notizia falsa che circola in rete da aprile 2020.", "Come hanno verificato i colleghi fact-checker indiani ( qui , qui , qui , qui e qui ) l\u2019attore Aamir Khan non ha donato ai bisognosi 15 mila rupie nascondendole all\u2019interno di sacchetti di farina.", "La notizia \u00e8 stata smentita anche dallo stesso attore sul proprio profilo Twitter, dove ha parlato di \u00abstoria completamente falsa\u00bb.", "La falsa notizia era nata dopo che il 19 aprile 2020 un utente indiano su TikTok aveva pubblicato un video in cui raccontava che una persona anonima aveva fatto questa particolare donazione, nascondendo del denaro all\u2019interno di sacchi pieni di farina.", "Secondo un articolo pubblicato il 20 aprile 2020 dal sito Sandesh.com l\u2019episodio si sarebbe verificato nella citt\u00e0 di Surat, nello Stato del Gujarat, in India.", "Contattata dal sito di fact-checking indiano Boomlive , la polizia di Surat ha definito la notizia priva di fondamento."], "category": "Notizia Falsa", "publish_date": "2021-03-08", "tags": ["aamir khan", "india"], "links": ["https://www.facebook.com/photo.php?fbid=10223409424916651&set=a.4272440922084&type=3&theater", "https://www.instagram.com/_aamirkhan/", "https://www.boomlive.in/fake-news/not-the-person-putting-money-in-wheat-flour-packets-aamir-khan-7943", "https://thelogicalindian.com/fact-check/aamir-khan-donate-rs-15000-sacks-one-kilo-20984", "https://www.bhaskar.com/no-fake-news/news/no-fake-news-on-aamir-khan-donated-rs-1500-cash-to-needy-in-flour-packets-127263279.html", "https://www.aajtak.in/fact-check/story/fact-check-did-aamir-khan-really-distribute-money-in-wheat-flour-packets-1060008-2020-04-29", "https://tamil.factcrescendo.com/factcheck-aamir-khan-not-distributed-rs-15000-in-wheat-bags/", "https://www.facebook.com/mahemudshaikh.kvs/videos/2962985250464733/?t=1", "https://sandesh.com/surat-man-gives-15000-rs-hidden-in-flour-to-laborers-in-lock-down/", "https://www.boomlive.in/fake-news/not-the-person-putting-money-in-wheat-flour-packets-aamir-khan-7943"]}
{"url": "https://facta.news/notizia-falsa/2021/03/12/non-e-stato-dimostrato-che-le-cure-domiciliari-adottate-in-piemonte-contro-la-covid-19-funzionano/", "title": "Non \u00e8 stato \u00abdimostrato\u00bb che le cure domiciliari adottate in Piemonte contro la Covid-19 funzionano", "content": ["Il 9 marzo 2021 la redazione di Facta ha ricevuto via WhatsApp la richiesta di verificare un post dell\u20198 marzo 2021 pubblicato dal profilo Facebook di Francesca Donato, europarlamentare della Lega Nord.", "Nel post si sostiene che \u00abil Covid si cura\u00bb e che dove le cure domiciliari sono state adottate, \u00abil numero dei ricoveri si \u00e8 ridotto di un terzo e sono crollati i decessi\u00bb.", "Secondo Donato, \u00abquesti risultati dimostrano che le cure domiciliari precoci funzionano\u00bb.", "A supporto del testo, Francesca Donato ha allegato uno spezzone di un servizio del Tg3 regionale Piemonte, andato in onda il 7 marzo 2021 alle ore 19.30 (dal minuto 7:15) secondo cui il protocollo nel distretto Asl piemontese di Acqui-Ovada avrebbe permesso di diminuire a un terzo di ricoveri e di far crollare la mortalit\u00e0.", "\u00abFunziona, dunque\u00bb chiosava nel servizio la giornalista del Tg3 .", "I numeri a cui si riferisce il post e il servizio del Tg3 esistono, ma sono privi di contesto e da soli non dimostrano nulla.", "Andiamo con ordine.", "Prima di tutto, cerchiamo di capire di quali cure domiciliari parliamo.", "Si tratta di un protocollo aggiornato del 5 marzo 2021 che ha introdotto, nella Regione Piemonte, l\u2019uso dell\u2019idrossiclorochina, di farmaci antinfiammatori non steroidei (Fans) e della vitamina D per la cura a domicilio di pazienti Covid-19.", "Un protocollo che sembra simile a quello promosso dal Comitato Cure Domiciliari Covid, che abbiamo approfondito in precedenza , e che al momento non \u00e8 supportato da solide basi scientifiche, in particolare per quanto riguarda l\u2019uso dell\u2019idrossiclorochina.", "A questo proposito, uno dei due medici che compaiono nello spezzone video postato da Donato, Federico Boveri, \u00e8 stato cofirmatario di una lettera aperta sulle cure domiciliari assieme a Luigi Cavanna e Andrea Mangiagalli del Comitato Cure Domiciliari.", "Va qui inoltre ricordato che l\u2019assessore alla sanit\u00e0 del Piemonte, il leghista Luigi Icardi, \u00e8 un sostenitore dell\u2019uso dell\u2019idrossiclorochina, fin dai primi giorni di aprile 2020.", "In secondo luogo, vediamo i numeri.", "Come ha confermato a Facta la Asl del distretto di Acqui-Ovada (in provincia di Alessandria) i numeri citati da Francesca Donato e dal servizio del Tg3 esistono, ma sono in realt\u00e0 riferiti al solo periodo tra il 18 marzo e il 30 aprile 2020.", "Sono numeri gi\u00e0 citati in questo comunicato stampa della Regione Piemonte, risalente all\u201911 dicembre 2020, che esprimeva soddisfazione per l\u2019ordinanza del Consiglio di Stato che autorizzava nuovamente l\u2019uso dell\u2019idrossiclorochina.", "In quel periodo infatti su 340 pazienti Covid-19 registrati in quel distretto ci sarebbero stati solo 22 ricoveri (6,4 per cento) e 9 decessi.", "Una percentuale effettivamente inferiore a quella che era la media nazionale all\u2019epoca, secondo i dati dell\u2019Istituto superiore di sanit\u00e0 del 1 maggio 2020.", "La percentuale di casi severi e critici, ovvero che necessitano di ricovero ospedaliero, era su tutto il territorio italiano del 20,5 per cento: poco pi\u00f9 di tre volte superiore ai dati del distretto Acqui-Ovada.", "I 9 decessi del distretto corrispondono a una percentuale del 2,7 per cento, molto inferiore alla media nazionale del 12,7 per cento alla stessa data.", "Le fonti della Asl da noi interpellate hanno per\u00f2 chiarito che si tratta di un puro dato osservazionale che non pu\u00f2 in alcun modo essere considerato scientificamente probante, e che non ha portato a nessuno studio scientifico pubblicato.", "Come abbiamo discusso nel nostro approfondimento sulle terapie domiciliari, i dati osservazionali sono spesso soggetti a fattori che ne rendono difficile l\u2019interpretazione e non possono sostituire gli studi clinici veri e propri, che invece finora non hanno confermato l\u2019efficacia dell\u2019idrossiclorochina.", "Per questo, sebbene suggestivi, i dati citati dal Tg3 e da Francesca Donato non sono una dimostrazione dell\u2019efficacia delle cure domiciliari."], "category": "Notizia Falsa", "publish_date": "2021-03-12", "tags": ["#verabot", "acqui-ovada", "covid-19", "idrossiclorochina", "regione piemonte", "sars-cov-2", "terapie domiciliari"], "links": ["https://www.facebook.com/watch/?v=284627329734579", "https://www.europarl.europa.eu/meps/it/197822/FRANCESCA_DONATO/home", "https://www.rainews.it/tgr/piemonte/notiziari/index.html?/tgr/video/2021/03/ContentItem-815dcfd1-b9fd-4252-9823-95837689a12e.html", "https://www.regione.piemonte.it/web/temi/sanita/covid-aggiornato-protocollo-delle-cure-casa", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://www.lastampa.it/cronaca/2020/12/14/news/coronavirus-per-fermare-la-pandemia-fondamentale-garantire-le-cure-a-casa-1.39658806", "https://www.lastampa.it/torino/2020/06/05/news/coronavirus-icardi-chiede-un-confronto-con-aifa-sul-plaquenil-senza-alternative-saltano-i-protocolli-a-domicilio-1.38932492", "https://www.lastampa.it/torino/2020/04/04/news/la-regione-sdogana-il-farmaco-anti-coronavirus-cure-a-casa-quando-arrivano-i-sintomi-1.38677413", "https://www.regione.piemonte.it/web/pinforma/comunicati-stampa/terapie-covid-via-libera-dal-consiglio-stato-allidrossiclorochina", "https://facta.news/notizia-vera/2020/12/18/il-consiglio-di-stato-ha-autorizzato-lidrossiclorochina-ma-e-una-cura-scientificamente-non-valida/", "https://www.epicentro.iss.it/coronavirus/bollettino/Infografica_1maggio%20ITA.pdfecondo%20i%20dati", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/"]}
{"url": "https://facta.news/notizia-falsa/2021/03/15/il-messaggio-whatsapp-di-massima-diffusione-su-infarti-e-vaccini-covid-contiene-informazioni-false/", "title": "Il messaggio WhatsApp di \u00abMASSIMA DIFFUSIONE\u00bb su infarti e vaccini Covid contiene informazioni false", "content": ["Il 14 marzo 2021 la redazione di Facta ha ricevuto pi\u00f9 volte la richiesta di verificare un testo in circolazione su WhatsApp, che si apre con la frase \u00ab\ud83d\ude91 MASSIMA DIFFUSIONE \ud83d\ude91 Risponde il Primario Prof. Fabrizio Salvucci / Perch\u00e9 si muore di infarto dopo i vaccini\u2026\u00bb.", "Stando al testo, disponibile qui , bisognerebbe evitare di fare il vaccino a chi \u00e8 gi\u00e0 entrato in contatto con il virus Sars-CoV-2, in quanto si rischierebbe un cosiddetto \u00abfenomeno Ade\u00bb, ovvero \u00abun\u2019infiammazione dovuta agli anticorpi in maniera esponenziale\u00bb.", "Chi \u00e8 gi\u00e0 stato infettato dal virus quindi, se fa il vaccino, potrebbe \u00abmorire stroncato da un infarto o da embolia\u00bb.", "Il testo contiene diverse affermazioni false.", "Vediamo con ordine come stanno le cose.", "Il testo in circolazione su WhatsApp \u00e8 in realt\u00e0 la parziale trascrizione di un video del dottor Fabrizio Salvucci, postato sul suo canale Youtube il 2 marzo 2021 e disponibile sul blog di Salvucci stesso insieme con la trascrizione.", "Salvucci ha scritto sulla sua pagina Facebook, il 13 marzo 2021, che \u00abgirano diverse versioni via chat\u00bb della trascrizione del suo video \u00ablontane dalle mie parole\u00bb.", "Il testo a noi segnalato \u00e8 per\u00f2 molto vicino al trascritto pubblicato sul blog di Salvucci: l\u2019unica differenza significativa \u00e8 la frase finale sul pericolo di \u00abmorire stroncato da un infarto o da embolia\u00bb, assente nel testo originario.", "Salvucci \u00e8 un cardiologo, membro del Comitato Cure Domiciliari Covid, su cui avevamo pubblicato un ampio approfondimento .", "Nel video Salvucci spiega anche il contesto da cui deriva la sua preoccupazione, ovvero quello che definisce il \u00abparadosso di Bolzano\u00bb, il fenomeno secondo cui \u00abladdove la campagna vaccinale \u00e8 stata pi\u00f9 intensa, si ha una maggiore prevalenza di persone con malattia Covid, anche di grado grave\u00bb.", "Questo, secondo Salvucci, sarebbe stato riscontrato a Bolzano o in altre localit\u00e0 come Gibilterra: il \u00abfenomeno Ade\u00bb sarebbe per Salvucci una delle possibili spiegazioni.", "Innanzitutto, il \u00abparadosso\u00bb non esiste.", "Per esempio a Gibilterra, come precisano i colleghi di Reuters , non c\u2019\u00e8 stata alcuna correlazione tra aumento dei decessi Covid-19 e inizio della campagna vaccinale: l\u2019aumento dei decessi da Covid-19 era gi\u00e0 in corso da prima che iniziassero le vaccinazioni.", "L\u2019Alto Adige, semplicemente, \u00e8 stata tra febbraio e marzo 2021 una delle regioni col maggior numero di contagi nell\u2019intera Unione europea; non sorprende quindi che i casi di Covid-19 siano numerosi, anche a campagna vaccinale ben avviata.", "Veniamo poi al \u00abfenomeno Ade\u00bb.", "Come abbiamo gi\u00e0 raccontato , l\u2019Ade o, in italiano, potenziamento dipendente da anticorpi, \u00e8 un raro fenomeno paradossale per cui gli anticorpi sviluppati contro un virus possono portare alla malattia virale in forma pi\u00f9 grave.", "\u00c8 documentato in pochissime malattie virali, tra cui il caso pi\u00f9 noto \u00e8 quello della febbre tropicale dengue e in alcuni casi poteva causare trombosi e problemi cardiaci .", "Non \u00e8 certo per\u00f2, come affermato da Salvucci, \u00abuna reazione di tutti i vaccini\u00bb.", "I casi di vaccini che hanno causato Ade sono molto pochi : due vaccini sviluppati negli anni \u201860 del secolo scorso, uno contro il virus respiratorio sinciziale e uno contro il morbillo, e un vaccino contro la dengue sviluppato nel 2016.", "Sebbene paventato da alcuni ricercatori durante lo sviluppo dei vaccini contro la Covid-19, in generale non ce n\u2019\u00e8 traccia nei dati sui vaccini approvati finora.", "Per quanto riguarda lo scenario oggetto del post di Salvucci, ovvero la vaccinazione di persone gi\u00e0 infette da Covid-19, due studi (anche se non ancora sottoposti a revisione) pubblicati il 1 febbraio 2021 hanno analizzato la risposta immunitaria al vaccino di soggetti gi\u00e0 colpiti da Covid-19.", "Il risultato \u00e8 che le persone che avevano avuto la Covid-19 sviluppano una forte risposta immunitaria gi\u00e0 dopo una singola dose di vaccino, ed \u00e8 stato ipotizzato quindi che, per chi \u00e8 stato infettato in passato da Sars-CoV-2, possa bastare una sola dose di vaccino invece di due.", "Ma non \u00e8 stato riscontrato alcun problema simile all\u2019Ade.", "Nel post di Salvucci \u00e8 scritto che altri esperti, come Giovanni Maga e Giorgio Galli, avrebbero raccomandato, per evitare l\u2019Ade, di sottoporsi al sierologico prima e di evitare la vaccinazione se positivi.", "In realt\u00e0 Giovanni Maga, in questa intervista del 3 febbraio 2021 a la Repubblica sul tema della vaccinazione di persone gi\u00e0 infettate da Sars-CoV-2, non ha mai citato l\u2019Ade ma ha solo suggerito la possibilit\u00e0 che vaccinare persone che hanno avuto da poco la malattia potrebbe aumentare l\u2019intensit\u00e0 degli effetti collaterali.", "Stesso discorso vale per Giorgio Galli, come riportato in un articolo del 14 gennaio 2021 su La Stampa .", "In conclusione, dunque, non esiste alcun dato scientifico a supporto delle affermazioni nel testo diffuso su WhatsApp e in gran parte presenti nel video originale del dottor Salvucci.", "I vaccini contro la Covid-19 non danno luogo al fenomeno immunologico noto come Ade (che \u00e8 raro in assoluto e quasi mai causato da vaccini contro malattie virali) n\u00e9 tra le persone che hanno gi\u00e0 avuto la Covid-19 n\u00e9 in generale.", "Questo fenomeno inoltre non pu\u00f2 spiegare il \u00abparadosso di Bolzano\u00bb citato da Salvucci nel post originale da cui deriva il testo, perch\u00e9 in realt\u00e0 il paradosso non esiste: l\u2019incidenza di casi di Covid-19 in questa provincia e in altre regioni analoghe \u00e8 dovuta semplicemente all\u2019andamento delle infezioni.", "Infine i due esperti citati da Salvucci non hanno mai consigliato di non di vaccinarsi se si \u00e8 gi\u00e0 stati contagiati dal virus Sars-CoV-2 per evitare l\u2019Ade."], "category": "Notizia Falsa", "publish_date": "2021-03-15", "tags": ["#verabot", "bolzano", "covid-19", "fenomeno ade", "gibilterra", "infarto", "potenziamento dipendente da anticorpi", "sars-cov-2", "vaccino covid"], "links": ["https://www.facebook.com/permalink.php?story_fbid=4122709587773431&id=203737476337348", "https://www.youtube.com/watch?v=Tim9C3akvdU", "https://www.fabriziosalvuccicardiologo.it/Blog-News/BlogCardiologia/salvucci-il-paradosso-di-bolzano", "https://www.facebook.com/cardiologosalvuccifabrizio/posts/1795283207302278", "https://www.terapiadomiciliarecovid19.org/persone/", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://www.reuters.com/article/uk-factcheck-gibraltar-deaths-idUSKBN2A22CC", "https://www.rainews.it/tgr/bolzano/articoli/2021/02/blz-covid-coronavirus-alto-adige-6b9ea217-ff47-4fe6-9055-babcb3e551cb.html", "https://facta.news/fuori-contesto/2021/01/26/non-e-vero-che-i-vaccinati-rischiano-di-contrarre-la-covid-19-in-modo-piu-grave-dei-non-vaccinati/", "https://science.sciencemag.org/content/358/6365/929", "https://www.the-scientist.com/news-opinion/covid-19-vaccine-researchers-mindful-of-immune-enhancement-67576", "https://www.hindawi.com/journals/cric/2015/319312/", "https://www.chop.edu/centers-programs/vaccine-education-center/vaccine-safety/antibody-dependent-enhancement-and-vaccines?fbclid=IwAR2tqUaaVcMjhnV0Q-ADjybfxAyKbh74xHcgsFw94N9pF3c8YRz5xvsrpEM", "https://www.thoracic.org/patients/patient-resources/resources/italian/rsv.pdf", "https://www.nature.com/articles/s41564-020-00789-5", "https://healthfeedback.org/claimreview/no-evidence-that-covid-19-vaccines-cause-more-severe-disease-antibody-dependent-enhancement-has-not-been-observed-in-clinical-trials/", "https://www.medrxiv.org/content/10.1101/2021.01.29.21250653v1.full-text", "https://www.medrxiv.org/content/10.1101/2021.01.30.21250843v2.full-text", "https://www.bmj.com/content/372/bmj.n308", "https://www.repubblica.it/salute/2021/02/03/news/vaccino_chi_ha_avuto_il_covid_puo_farlo_senza_problemi_-285636586/", "https://www.lastampa.it/cronaca/2021/01/14/news/covid-galli-inutile-e-rischioso-vaccinare-chi-e-guarito-dalla-malattia-1.39773247"]}
{"url": "https://facta.news/notizia-falsa/2021/03/15/questo-comunicato-dellaifa-di-sospensione-di-tre-lotti-del-vaccino-astrazeneca-e-falso/", "title": "Questo comunicato dell\u2019Aifa di sospensione di tre lotti del vaccino Astrazeneca \u00e8 falso", "content": ["Il 12 marzo 2021 su Facebook \u00e8 stata pubblicata un \u2019 immagine che mostrerebbe il comunicato n.632 dell\u201911 marzo 2021 dell\u2019 Agenzia italiana del farmaco (Aifa) in cui si legge che a seguito della segnalazione di alcuni eventi avversi gravi, in concomitanza temporale con la somministrazione di dosi, tre lotti del vaccino AstraZeneca sono stati bloccati in via precauzionale su tutto il territorio nazionale.", "Si tratta di una notizia falsa, smentita dalla stessa Aifa e dalla Polizia postale.", "Il comunicato Aifa n.632 dell\u201911 marzo esiste realmente, come si pu\u00f2 verificare qui .", "In quello originale, per\u00f2, l\u2019Aifa ha comunicato la sospensione in via precauzionale di un solo lotto, cio\u00e8 ABV2856, specificando anche che \u00abal momento non \u00e8 stato stabilito alcun nesso di causalit\u00e0 tra la somministrazione del vaccino\u00bb e gli eventi che si sono verificati.", "In un successivo comunicato del 12 marzo, l\u2019Aifa ha smentito la falsa notizia secondo cui avrebbe bloccato altri due lotti, oltre al gi\u00e0 citato ABV2856.", "Il falso comunicato n.632 dell\u2019Aifa \u00e8 stato smentito anche dalla Polizia postale.", "Infine, in un comunicato del 14 marzo, l\u2019Aifa ha sottolineato che \u00abi casi di decesso verificatisi dopo la somministrazione del vaccino AstraZeneca hanno un legame solo temporale.", "Nessuna causalit\u00e0 \u00e8 stata dimostrata tra i due eventi.", "L\u2019allarme legato alla sicurezza del vaccino AstraZeneca non \u00e8 giustificato\u00bb."], "category": "Notizia Falsa", "publish_date": "2021-03-15", "tags": ["#verabot", "aifa", "astrazeneca", "covid-19", "nuovo coronavirus sars-cov-2", "vaccino covid"], "links": ["https://www.facebook.com/photo?fbid=10219900737688794&set=bc.AbruzBsi1vDHUXcrXjWhzTm5PqDcyzmCmcu2iXzSug4ciMeDtJyw44EsHqRcVtYgm1RPNa0ICijwJRK6c8OgqHjxiVJPSJdwpukBuPq-WVrnOwDgEZhlM8CA2LvNWJh1zpeDH0DtNlryb1iICvg1HAMy6unHGuJEe8HTSTESGTwCOw&opaqueCursor=AbodETqxyawRcQFVxtN7nyh5uNENGPN2ecG3rbp_5o5j-xnSyeyLCv4yOLVOzymb66qfyoPobvU9H3UL7oCJuzmSwdB8SLwpX_BHB-Qg6A0VV-3UCQrDXTdVr1u4UM1ROQ7rIY2aTGtdpCbKhOuGMo8z0RmTQkybZjbTzwdSQCiFDLuN8hh7zL_wUN1yV6sacUAiIXUy7CUzszLX5syrb9_CedACsUJaAC5g3oK36S7dRvSE4paV-08WvDfIDUU8NIuP1R6TT01x8M-X9H1s0iqI75IVEJHQeYEt1uIBqGeDnNtJGO1t5Vq14FbyNP7zuhUUszDNA4YyTe65aXpI8BClEpXWXu0lWutE6Tf9xI3tNbh4GCa_NCNeYT2Cr4OwXW50IoQexAxqb2W40JKyIvP1_kdN2yHcK4xSoI_Lhemy4N5syoEmaaoSmBWmGt-vYFz3_hGY47gmvIPHyj0nDzISoEvPo557rX0D-wiIhXkZrw", "https://www.facebook.com/photo?fbid=10219900737688794&set=bc.AbruzBsi1vDHUXcrXjWhzTm5PqDcyzmCmcu2iXzSug4ciMeDtJyw44EsHqRcVtYgm1RPNa0ICijwJRK6c8OgqHjxiVJPSJdwpukBuPq-WVrnOwDgEZhlM8CA2LvNWJh1zpeDH0DtNlryb1iICvg1HAMy6unHGuJEe8HTSTESGTwCOw&opaqueCursor=AbodETqxyawRcQFVxtN7nyh5uNENGPN2ecG3rbp_5o5j-xnSyeyLCv4yOLVOzymb66qfyoPobvU9H3UL7oCJuzmSwdB8SLwpX_BHB-Qg6A0VV-3UCQrDXTdVr1u4UM1ROQ7rIY2aTGtdpCbKhOuGMo8z0RmTQkybZjbTzwdSQCiFDLuN8hh7zL_wUN1yV6sacUAiIXUy7CUzszLX5syrb9_CedACsUJaAC5g3oK36S7dRvSE4paV-08WvDfIDUU8NIuP1R6TT01x8M-X9H1s0iqI75IVEJHQeYEt1uIBqGeDnNtJGO1t5Vq14FbyNP7zuhUUszDNA4YyTe65aXpI8BClEpXWXu0lWutE6Tf9xI3tNbh4GCa_NCNeYT2Cr4OwXW50IoQexAxqb2W40JKyIvP1_kdN2yHcK4xSoI_Lhemy4N5syoEmaaoSmBWmGt-vYFz3_hGY47gmvIPHyj0nDzISoEvPo557rX0D-wiIhXkZrw", "https://www.facebook.com/photo?fbid=10219900737688794&set=bc.AbruzBsi1vDHUXcrXjWhzTm5PqDcyzmCmcu2iXzSug4ciMeDtJyw44EsHqRcVtYgm1RPNa0ICijwJRK6c8OgqHjxiVJPSJdwpukBuPq-WVrnOwDgEZhlM8CA2LvNWJh1zpeDH0DtNlryb1iICvg1HAMy6unHGuJEe8HTSTESGTwCOw&opaqueCursor=AbodETqxyawRcQFVxtN7nyh5uNENGPN2ecG3rbp_5o5j-xnSyeyLCv4yOLVOzymb66qfyoPobvU9H3UL7oCJuzmSwdB8SLwpX_BHB-Qg6A0VV-3UCQrDXTdVr1u4UM1ROQ7rIY2aTGtdpCbKhOuGMo8z0RmTQkybZjbTzwdSQCiFDLuN8hh7zL_wUN1yV6sacUAiIXUy7CUzszLX5syrb9_CedACsUJaAC5g3oK36S7dRvSE4paV-08WvDfIDUU8NIuP1R6TT01x8M-X9H1s0iqI75IVEJHQeYEt1uIBqGeDnNtJGO1t5Vq14FbyNP7zuhUUszDNA4YyTe65aXpI8BClEpXWXu0lWutE6Tf9xI3tNbh4GCa_NCNeYT2Cr4OwXW50IoQexAxqb2W40JKyIvP1_kdN2yHcK4xSoI_Lhemy4N5syoEmaaoSmBWmGt-vYFz3_hGY47gmvIPHyj0nDzISoEvPo557rX0D-wiIhXkZrw", "https://www.aifa.gov.it/", "https://facta.news/glossario/eventi-avversi/", "https://facta.news/glossario/vaccino/", "https://www.aifa.gov.it/-/aifa-dispone-divieto-di-utilizzo-di-un-lotto-astrazeneca-accertamenti-in-corso-in-coordinamento-con-ema", "https://www.aifa.gov.it/-/aifa-ribadisce-divieto-di-utilizzo-per-il-solo-lotto-abv2856-di-astrazeneca", "https://www.aifa.gov.it/-/aifa-ingiustificato-allarme-sulla-sicurezza-del-vaccino-astrazeneca"]}
{"url": "https://facta.news/notizia-vera/2021/03/15/si-aifa-ha-sospeso-il-vaccino-astrazeneca-per-precauzione/", "title": "S\u00ec, Aifa ha sospeso il vaccino AstraZeneca per precauzione", "content": ["Il 15 marzo 2021 la redazione di Facta ha ricevuto via WhatsApp la richiesta di verificare la notizia pubblicata su vari siti e testate ( Zazoom , Rai News , Televideo ) del ritiro temporaneo del vaccino AstraZeneca contro la Covid-19 da parte dell\u2019Agenzia italiana del farmaco (Aifa).", "Si tratta di una notizia vera, riportata da un comunicato stampa ufficiale del 15 marzo 2021 sul sito dell\u2019Aifa.", "Secondo l\u2019agenzia Ansa , che cita fonti del Ministero della Salute, si tratta di una sospensione per \u00abragioni esclusivamente precauzionali\u00bb assunta dopo un colloquio tra il presidente del Consiglio Mario Draghi e il ministro della Salute Roberto Speranza, in attesa del parere dell\u2019Agenzia europea dei medicinali (Ema).", "In una nota Speranza ha affermato che il governo ha fiducia che \u00abgi\u00e0 nelle prossime ore l\u2019agenzia europea possa chiarire definitivamente la questione\u00bb.", "Provvedimenti analoghi sono stati presi lo stesso giorno in Francia e Germania, e nei giorni precedenti in Danimarca, Norvegia, Islanda, Bulgaria, Irlanda e Paesi Bassi.", "Il giorno prima, 14 marzo 2021, l\u2019Aifa aveva pubblicato un comunicato stampa secondo cui l\u2019allarme sul vaccino AstraZeneca \u00e8 \u00abingiustificato\u00bb in quanto i casi di decesso verificatisi dopo il vaccino hanno un legame solo temporale e \u00abnessuna causalit\u00e0 \u00e8 stata dimostrata tra i due eventi\u00bb.", "Un parere analogo a quello espresso il 12 marzo 2021 dall\u2019Organizzazione mondiale della sanit\u00e0 (Oms).", "Il comitato di farmacovigilanza dell\u2019Ema aveva avviato la procedura di riesame della sicurezza gi\u00e0 il 10 marzo 2021, in seguito agli eventi avversi segnalati in Austria .", "L\u201911 marzo 2021 aveva comunicato che al momento non c\u2019era nessun dato che collegasse il vaccino a questi eventi e che i benefici del vaccino sono ancora molto superiori ai rischi.", "Posizione confermata dal responsabile per la strategia vaccinale dell\u2019Ema, Marco Cavaleri, in questa dichiarazione del 15 marzo 2021."], "category": "Notizia Vera", "publish_date": "2021-03-15", "tags": ["#verabot", "aifa", "covid-19", "eventi avversi", "italia", "vaccino astrazeneca", "vaccino covid"], "links": ["https://www.zazoom.it/2021-03-15/vaccino-covid-aifa-vieta-temporaneamente-utilizzo-astrazeneca-in-tutta-italia/8307913/", "https://www.rainews.it/dl/rainews/articoli/Aifa-sospensione-precauzionale-del-vaccino-AstraZeneca-in-Italia-801f5d1d-9019-4b53-bb98-81691bb65e59.html?refresh_ce", "https://www.servizitelevideo.rai.it/televideo/pub/view.jsp?p=101&id=761&idmenumain=1", "https://www.aifa.gov.it/web/guest/-/aifa-sospensione-precauzionale-del-vaccino-astrazeneca", "https://www.ansa.it/sito/notizie/cronaca/2021/03/15/astrazeneca-sequestrato-un-lotto-in-piemonte-e-uno-in-veneto_63bbe1c8-1e4e-4d20-b07f-a57b457b8bf7.html", "https://www.dire.it/15-03-2021/611996-covid-laifa-sospende-il-vaccino-astrazeneca-in-tutta-italia/", "https://www.reuters.com/article/us-health-coronavirus/germany-italy-france-to-halt-astrazeneca-shots-further-hitting-eu-vaccination-campaign-idUSKBN2B722U?il=0", "https://www.aifa.gov.it/web/guest/-/aifa-ingiustificato-allarme-sulla-sicurezza-del-vaccino-astrazeneca", "https://news.un.org/en/story/2021/03/1087222", "https://www.ema.europa.eu/en/glossary/prac", "https://www.ema.europa.eu/en/news/covid-19-vaccine-astrazeneca-prac-preliminary-view-suggests-no-specific-issue-batch-used-austria", "https://facta.news/glossario/eventi-avversi/", "https://facta.news/notizia-vera/2021/03/10/uninfermiera-in-austria-e-morta-dopo-il-vaccino-astrazeneca-ma-non-se-ne-conosce-la-causa/", "https://www.ema.europa.eu/en/news/covid-19-vaccine-astrazeneca-prac-investigating-cases-thromboembolic-events-vaccines-benefits", "https://www.ansa.it/sito/notizie/topnews/2021/03/15/ema-nessun-problema-nelluso-di-astrazeneca_1b8ff084-22bc-435c-b2df-3e2a73b4bdbd.html"]}
{"url": "https://facta.news/notizia-falsa/2021/03/16/lsms-per-prenotare-al-1240-il-vaccino-anticovid-over-80-e-un-falso/", "title": "L\u2019sms per prenotare al \u00ab1240\u00bb il \u00abVaccino AntiCovid Over 80\u00bb \u00e8 un falso", "content": ["Luned\u00ec 15 marzo 2021 la redazione di Facta ha ricevuto via WhatsApp una segnalazione che chiedeva di verificare l\u2019autenticit\u00e0 di un sms contenente \u00abinfo e dettagli\u00bb su come prenotare il \u00abVaccino AntiCovid Over 80\u00bb.", "Il messaggio oggetto della nostra verifica indica un numero, il 1240, al quale risponder\u00e0 un \u00abassistente personale\u00bb a disposizione 24 ore al giorno, 7 giorni a settimana.", "Si tratta di una notizia falsa.", "L\u2019autenticit\u00e0 della comunicazione \u00e8 stata smentita dalla Polizia Postale, che in un comunicato pubblicato il 10 marzo sul proprio sito web ha definito l\u2019operazione \u00abuna campagna fraudolenta correlata alla somministrazione dei vaccini Covid 19 rivolta, in particolare, a soggetti ultra \u2013 ottantenni\u00bb.", "La sezione delle forze dell\u2019ordine che si occupa dei reati informatici ha inoltre allegato lo screenshot di un sms pi\u00f9 lungo, contenente il link alla piattaforma governativa di prenotazione delle dosi di vaccino e l\u2019invito per il nati dopo il 1941 a \u00absegnalare\u00bb al proprio medico di famiglia \u00abla volont\u00e0 di ricevere il vaccino\u00bb.", "Si tratta anche in questo caso di una comunicazione contraffatta e la Polizia Postale invita a segnalare messaggi simili al link www.commissariatodips.it ."], "category": "Notizia Falsa", "publish_date": "2021-03-16", "tags": ["#verabot", "1240", "astrazeneca", "covid-19", "nuovo coronavirus sars-cov-2", "prenotazione vaccino", "sms", "vaccino covid"], "links": ["https://www.commissariatodips.it/notizie/articolo/falso-sms-prenotazioni-vaccino/index.html", "https://www.commissariatodips.it/images/COVID_SMS_FALSO_2_page-0001_-_Copia.jpg", "https://accesso.prenotazioni.vaccinicovid.gov.it/?c=prenotazionevaccino&cver=1&e=vaccine&man=&t=https%3A%2F%2Fprenotazioni.vaccinicovid.gov.it%2Fcit%2Findex.html&ver=v3-java-3.6.1", "https://www.commissariatodips.it/segnalazioni/segnala-online/index.html"]}
{"url": "https://facta.news/notizia-falsa/2021/03/16/meghan-markle-e-il-principe-harry-non-hanno-guadagnato-7-9-milioni-di-dollari-grazie-alla-loro-intervista/", "title": "Meghan Markle e il principe Harry non hanno guadagnato \u00ab7-9 milioni di dollari\u00bb grazie alla loro intervista", "content": ["L\u20198 marzo 2021 su Twitter \u00e8 stato pubblicato un tweet in cui si sostiene che l\u2019attrice statunitense e duchessa del Sussex Meghan Markle e suo marito il principe Henry Mountbatten-Windsor , duca del Sussex e membro della famiglia reale britannica, avrebbero guadagnato tra i 7 e i 9 milioni di dollari per l\u2019 intervista rilasciata alla conduttrice e autrice televisiva statunitense Oprah Winfrey , trasmessa il 7 marzo dall\u2019emittente televisiva statunitense CBS .", "Si tratta di una notizia falsa.", "Innanzitutto, all\u2019inizio dell\u2019intervista Oprah Winfrey ha dichiarato che la coppia non aveva ricevuto alcun pagamento per aver rilasciato l\u2019intervista.", "Contattato dal sito Business Insider India , un rappresentante dei duchi del Sussex ha confermato che Henry e Meghan non hanno ricevuto alcun compenso.", "Stessa smentita \u00e8 arrivata da Chelsea Hettrick , vicepresidente dell\u2019 Oprah Winfrey Network , che ai colleghi di PolitiFact ha dichiarato che per l\u2019intervista \u00abnon ci sono stati pagamenti di alcun tipo al principe Harry e Meghan, al duca e alla duchessa del Sussex\u00bb.", "A guadagnare per la vendita dei diritti dell\u2019intervista \u00e8 stata invece la societ\u00e0 di produzione Oprah Winfrey, la Harpo Productions .", "Secondo un articolo pubblicato il 5 marzo dal Wall Street Journal l\u2019emittente televisiva CBS avrebbe pagato tra i 7 e i 9 milioni di dollari per mandare in onda l\u2019intervista.", "Crediti foto di dackelprincess"], "category": "Notizia Falsa", "publish_date": "2021-03-16", "tags": ["henry mountbatten-windsor", "meghan markle", "oprah winfrey", "principe harry"], "links": ["https://twitter.com/niccogusso/status/1368892694597144576", "https://sussexroyal.com/about/", "https://sussexroyal.com/about/", "https://www.ilpost.it/2021/03/09/intervista-megham-markle-famiglia-reale/", "https://twitter.com/oprah", "https://www.cbs.com/", "https://eu.usatoday.com/story/news/factcheck/2021/03/11/fact-check-meghan-and-harry-were-not-paid-oprah-interview/6953315002/", "https://www.businessinsider.in/international/news/cbs-reportedly-paid-at-least-7-million-to-air-meghan-markle-and-prince-harrys-bombshell-interview-with-oprah/articleshow/81392675.cms", "https://www.linkedin.com/in/chelsea-hettrick-a393368/", "https://www.oprah.com/app/own-tv.html", "https://www.politifact.com/factchecks/2021/mar/12/viral-image/no-prince-harry-and-meghan-markle-were-not-paid-7-/", "https://en.wikipedia.org/wiki/Harpo_Productions", "https://www.wsj.com/articles/prince-harry-and-meghan-markle-interview-with-oprah-fetches-at-least-7-million-from-cbs-11614987461?st=pyf6rct1u0a7l8b&reflink=article_email_share"]}
{"url": "https://facta.news/notizia-satirica/2021/03/12/il-bonus-io-resto-a-casa-non-esiste-si-tratta-di-un-contenuto-umoristico/", "title": "Il bonus \u00abIo resto a casa\u00bb non esiste, si tratta di un contenuto umoristico", "content": ["Venerd\u00ec 12 marzo 2021 la redazione di Facta ha ricevuto via WhatsApp diverse segnalazioni che chiedevano di verificare le informazioni contenute in alcuni messaggi circolati nei giorni scorsi sulla app di messaggistica istantanea.", "Il messaggio oggetto della nostra verifica fa riferimento a un presunto \u00abBonus Io Resto a Casa\u00bb del valore di 120 euro, che sar\u00e0 erogato a \u00abogni cittadino che resta responsabilmente a casa nei giorni di Pasqua e Pasquetta\u00bb.", "Il messaggio si conclude con un presunto link contenente il modulo per effettuare la richiesta e un ringraziamento al governatore della regione in cui circola il messaggio.", "Fino a questo momento abbiamo ricevuto segnalazioni riguardanti le regioni Emilia-Romagna, Lombardia e Puglia.", "Si tratta di un contenuto umoristico, scambiato in alcuni casi per una notizia reale.", "Innanzitutto, la notizia di un bonus destinato a chi rester\u00e0 a casa durante le festivit\u00e0 pasquali non compare su alcun mezzo di informazione e il bando per ottenerlo non \u00e8 stato pubblicato sui portali regionali di Emilia-Romagna , Lombardia e Puglia .", "La natura del messaggio non \u00e8 tuttavia di carattere disinformativo, come si evince cliccando sul link che promette di condurre al modulo per effettuare la richiesta.", "Il collegamento apre in realt\u00e0 l\u2019immagine ironica di un gorilla con il dito medio alzato, come gesto irrisorio rivolto all\u2019utente che ha creduto al messaggio.", "La falsa notizia del \u201cBonus Io Resto a Casa\u00bb era gi\u00e0 circolata durante le festivit\u00e0 natalizie e sui social network \u00e8 ancora possibile reperire testimonianze della sua diffusione nella regione Campania.", "Per porre un freno alla condivisione del messaggio, il 18 dicembre scorso era intervenuta la regione Emilia-Romagna, che su Twitter aveva annunciato una segnalazione del contenuto alle autorit\u00e0 competenti."], "category": "Notizia Satirica", "publish_date": "2021-03-12", "tags": ["bonus", "io resto a casa", "pasqua", "pasquetta", "regione campania", "regione emilia-romagna", "regione lombardia", "regione puglia"], "links": ["https://www.regione.emilia-romagna.it/agenzia-di-informazione-e-comunicazione/archivio-comunicati-stampa", "https://www.bandi.regione.lombardia.it/procedimenti/new/bandi/home", "https://www.regione.puglia.it/bandi-e-avvisi", "https://twitter.com/alessiomagno1/status/1337810822400241664", "https://twitter.com/RegioneER/status/1339888672376819713"]}
{"url": "https://facta.news/notizia-falsa/2021/03/15/lattrice-amy-schumer-non-ha-detto-che-i-feti-non-sono-persone-e-non-hanno-alcun-diritto/", "title": "L\u2019attrice Amy Schumer non ha detto che \u00abi feti non sono persone e non hanno alcun diritto\u00bb", "content": ["Il 27 febbraio 2021 su Facebook \u00e8 stata pubblicata un\u2019immagine che contiene una presunta dichiarazione attribuibile all\u2019attrice statunitense Amy Schumer , indicata come \u00abnipote\u00bb del senatore democratico Chuck Schumer .", "Amy Schumer avrebbe dichiarato che \u00abi feti non sono persone e non hanno alcun diritto, se non puoi partorire, sbarazzatene quando nasce\u00bb.", "Nell\u2019immagine \u00e8 presente anche la foto di una donna bionda con il volto di Amy Schumer coperta di sangue con un neonato tra le mani.", "Si tratta di una dichiarazione che non trova riscontro in nessuna testata nazionale e internazionale, in nessun comunicato ufficiale dell\u2019attrice e neanche sui suoi account social ufficiali ( qui , qui e qui ).", "Nel 2018 l\u2019ufficio stampa di Amy Schumer aveva smentito all\u2019 Associated Press che l\u2019attrice avesse mai rilasciato una simile dichiarazione.", "Passiamo alla foto presente nell\u2019immagine oggetto della nostra verifica.", "La fotografia \u00e8 stata modificata: in quella originale non compare il volto di Amy Schumer, come si pu\u00f2 verificare qui .", "Lo scatto originale fa parte di una serie di fotografie intitolate \u201c Baby Smash \u201d prodotte da uno studio fotografico specializzato in fotografia dark e horror.", "L\u2019autrice di questi scatti, la fotografa canadese Melissa Trotter , ha spiegato su Twitter che la serie di foto non ha nulla a che fare con il tema dell\u2019aborto.", "Precisiamo infine che Amy Schumer \u00e8 parente al senatore democratico Chuck Schumer, non per\u00f2 come nipote e zio, ma come cugini, spiegano i colleghi di Reuters ."], "category": "Notizia Falsa", "publish_date": "2021-03-15", "tags": ["aborto", "amy schumer", "chuck schumer"], "links": ["https://www.facebook.com/beppeficca/posts/10222326463061796", "https://www.instagram.com/amyschumer/", "https://twitter.com/senschumer", "https://www.instagram.com/amyschumer/", "https://twitter.com/amyschumer", "https://www.facebook.com/AmySchumer", "https://apnews.com/article/2442481221", "https://www.instagram.com/p/BpPhZFPl2Uw/", "http://www.stoleninnocencephotography.com/baby-smash/hlj9t2j416v11t44hyodlwh9iz4oxh", "https://www.snopes.com/fact-check/amy-schumer-ripping-up-fetus/?utm_source=socialflow&utm_medium=twitter", "http://www.stoleninnocencephotography.com/about", "https://twitter.com/stoleninnophoto/status/1057305265949806592", "https://www.reuters.com/article/factcheck-amy-abortion/fact-check-fabricated-photo-and-quote-about-abortion-attributed-to-comedian-amy-schumer-idUSL1N2LA1VO"]}
{"url": "https://facta.news/fuori-contesto/2021/03/16/non-e-vero-che-nel-regno-unito-ci-sono-502-decessi-legati-al-vaccino-anti-covid/", "title": "Non \u00e8 vero che nel Regno Unito ci sono 502 decessi legati al vaccino anti Covid", "content": ["Luned\u00ec 15 marzo 2021 su Facebook \u00e8 stata pubblicata un\u2019immagine che riporta questo testo: \u00abReazione ai vaccini, dati governo GB: 502 morti, 87387 reazioni, 43 ciechi\u00bb.", "L\u2019immagine \u00e8 accompagnata da un testo, pubblicato da chi ha pubblicato il post su Facebook: \u00abReazioni al vaccino.", "I numeri nel Regno Unito.", "Questi i dati resi pubblici dal governo inglese sulle reazioni ai vaccini Pfizer e AstraZeneca.", "Data di esecuzione: 9 marzo 2021.", "Al 28 febbraio 2021, per il Regno Unito, sono stati segnalati 33207 cartellini gialli per Pfizer/BioNTech, 54180 per il vaccino dell\u2019Universit\u00e0 di Oxford/AstraZeneca e 251 per i casi in cui la marca del vaccino non era specificata.", "In sintesi per tutti e due i vaccini abbiamo 502 morti, 87387 reazioni, 43 cecit\u00e0 totale\u00bb.", "Si tratta di una notizia presentata senza il contesto necessario alla sua comprensione e per questo motivo fuorviante.", "Andiamo con ordine.", "I numeri citati nel post oggetto della nostra verifica sono reali e si possono trovare in questo documento della Medicines and Healthcare products Regulatory Agency ( Mhra ), cio\u00e8 l\u2019agenzia pubblica britannica che ha il compito di garantire la funzionalit\u00e0 e la sicurezza di medicinali e vaccini .", "Il documento di cui stiamo parlando raccoglie le segnalazioni arrivate nel sistema Yellow card riguardo a presunte reazioni avverse dei vaccini, approvati nel Regno Unito contro la Covid-19, tra il 9 dicembre 2020 e il 28 febbraio 2021.", "Come si legge nel sito ufficiale, il sistema Yellow card raccoglie e monitora le informazioni su sospetti problemi legati alla sicurezza di vaccini, mediciniali, dispositivi medici e sigarette elettroniche.", "Il sistema si basa su segnalazioni volontarie fatte sia da operatori sanitari sia da comuni cittadini.", "Lo scopo del programma \u00e8 quello di fornire un avviso tempestivo per capire se un prodotto necessita di ulteriori indagini sulla sua sicurezza.", "Sistemi di segnalazioni con identici obiettivi utili alla sorveglianza dei vaccini esistono anche negli Stati Uniti d\u2019America e in Europa, come si pu\u00f2 leggere qui e qui .", "Nel documento della Medicines and Healthcare products Regulatory Agency viene specificato che \u00e8 importante sottolineare che queste segnalazioni di presunte reazioni avverse di vaccini raccolte nel sistema Yellow card \u00abnon significano necessariamente che il vaccino abbia causato quella reazione o quell\u2019evento.", "Molte sospette reazione avverse riportate nel sistema Yellow Card non hanno alcuna relazione con un vaccino o con un medicinale e spesso \u00e8 una coincidenza che entrambi si siano verificati nello stesso periodo\u00bb.", "Per questo motivo, continua il documento, \u00e8 importante specificare \u00abche le sospette reazioni avverse descritte nella presente relazione non sono da interpretare come provati effetti collaterali dei vaccini anti Covid-19\u00bb.", "Ad oggi le indagini dell\u2019Mhra sulle segnalazioni arrivate di morti verificatesi dopo la somministrazione di un vaccino contro il nuovo coronavirus nel Regno Unito non hanno portato a nessun caso di rapporto causa effetto, spiegano i colleghi di Reuters ."], "category": "Fuori Contesto", "publish_date": "2021-03-16", "tags": ["#verabot", "covid-19", "mhra", "nuovo coronavirus sars-cov-2", "regno unito", "vaccino covid"], "links": ["https://www.facebook.com/590723634736697/photos/a.590730218069372/1116336842175371/?type=3&theater", "https://assets.publishing.service.gov.uk/government/uploads/system/uploads/attachment_data/file/968411/Coronavirus_vaccine_-_summary_of_Yellow_Card_reporting_28.02.21.pdf#page=10", "https://www.gov.uk/government/organisations/medicines-and-healthcare-products-regulatory-agency", "https://facta.news/glossario/vaccino/", "https://facta.news/glossario/eventi-avversi/", "https://coronavirus-yellowcard.mhra.gov.uk/about", "https://facta.news/glossario/sorveglianza/", "https://facta.news/fuori-contesto/2021/02/10/il-sistema-statunitense-vaers-non-dimostra-se-una-persona-e-deceduta-a-causa-del-vaccino-anti-covid/", "https://facta.news/fuori-contesto/2021/03/12/lema-non-ha-certificato-che-sono-morte-250-persone-a-causa-del-vaccino-pfizer/", "https://assets.publishing.service.gov.uk/government/uploads/system/uploads/attachment_data/file/968411/Coronavirus_vaccine_-_summary_of_Yellow_Card_reporting_28.02.21.pdf#page=07", "https://www.reuters.com/article/factcheck-vaccine-statistics/fact-check-deaths-reported-under-uk-yellow-card-scheme-arent-confirmed-to-be-linked-to-covid-19-vaccination-idUSL1N2LA28C"]}
{"url": "https://facta.news/notizia-vecchia/2021/03/19/questi-dati-sullassistenza-sanitaria-dei-parlamentari-sono-del-2010/", "title": "Questi dati sull\u2019assistenza sanitaria dei parlamentari sono del 2010", "content": ["Il 14 marzo 2021 su Facebook \u00e8 stata pubblicata un\u2019immagine che contiene questo testo: \u00abNon so se sapete ma tutti i deputati hanno un\u2019assistenza privata finanziata da Montecitorio.", "Cio\u00e8 noi rimborsiamo le spese sanitarie non solo a 630 onorevoli, ma anche a 1109 loro familiari.", "E sai quanto hanno speso quest\u2019anno?", "La cifretta bella di 10 milioni e 117mila euro.", "Che a testa fa 6000 euro.", "Posso fare un appello?", "Lo possiamo eleggere un po\u2019 pi\u00f9 sani?", "Perch\u00e9 dalle cifre devono essere una banda di debilitati cronici.", "Una serra di moribondi.", "Un crogiuolo di mezze seghe graciline\u00bb.", "Questa notizia risale al 2011 ed \u00e8 stata pubblicata senza un chiaro riferimento temporale che permetta al lettore di capire quanto il fatto si \u00e8 verificato.", "Partiamo dai dati citati nel post oggetto della nostra verifica.", "Non si riferiscono al 2021, ma a undici anni fa.", "L\u201911 aprile 2011 la Repubblica aveva pubblicato un articolo dal titolo \u00abOmeopatia, dentista e psicologo tutti i rimborsi per i deputati\u00bb.", "Il quotidiano raccontava che per la prima volta \u00abera stato tolto il segreto su quanto costa ai contribuenti l\u2019assistenza sanitaria integrativa dei deputati\u00bb.", "Nell\u2019articolo si leggeva che nel 2010, deputati e parenti avevano speso complessivamente 10 milioni e 117mila euro.", "Questi dati erano stati resi pubblici dal partito dei Radicali, con una campagna di trasparenza denominata Parlamento WikiLeaks .", "Passiamo al testo del post pubblicato su Facebook in questi giorni.", "Si tratta in realt\u00e0 di una parte di un commento ironico scritto dall\u2019attrice e comica Luciana Littizzetto e pubblicato il 23 settembre 2011 su la Stampa, a commento della notizia sui dati resi noti qualche mese prima dalla campagna di trasparenza dei Radicali.", "Precisiamo infine come funziona l\u2019assistenza sanitaria dei parlamentari italiani, in base alle informazioni ufficiali.", "Come si legge sul sito della Camera dei deputati \u00abciascun deputato versa obbligatoriamente, in un apposito fondo, una quota della propria indennit\u00e0 lorda, pari a 526,66 euro mensili, destinata al sistema di assistenza sanitaria integrativa, che eroga ai propri iscritti, senza oneri aggiuntivi per il bilancio della Camera, rimborsi per prestazioni sanitarie, secondo quanto previsto da un apposito tariffario\u00bb.", "L\u2019importo netto mensile dell\u2019indennit\u00e0 parlamentare, prevista dall\u2019 articolo 69 della Costituzione, \u00e8 pari a circa 5.000 euro, una cifra determinata sulla base dell\u2019importo lordo di 10.435,00 euro sul quale vengono effettuate le ritenute previdenziali, assistenziali e fiscali.", "Sul sito del Senato si legge che al netto delle ritenute fiscali e dei contributi obbligatori per il trattamento previdenziale, per l\u2019assegno di fine mandato, per l\u2019assistenza sanitaria e per le addizionali all\u2019Irpef, l\u2019indennit\u00e0 mensile risulta essere intorno ai 5 mila euro.", "Sempre il Senato specifica che \u00abil fondo di solidariet\u00e0 fra i Senatori eroga un rimborso parziale di determinate spese sanitarie sostenute dagli iscritti, nei limiti fissati dal Regolamento e dal Tariffario.", "L\u2019iscrizione \u00e8 obbligatoria per i Senatori in carica, che versano un contributo pari al 4,5 per cento dell\u2019indennit\u00e0 lorda\u00bb.", "Inoltre, per iscrivere i propri familiari \u00e8 previsto il versamento di quote aggiuntive.", "Su Facta ci siamo occupati lo scorso anno di un caso simile di disinformazione sull\u2019assistenza sanitaria integrativa dei parlamentari, come si pu\u00f2 leggere qui ."], "category": "Notizia Vecchia", "publish_date": "2021-03-19", "tags": ["assistenza sanitaria integrativa", "camera dei deputati", "indennit\u00e0 parlamentari", "politica", "senato della repubblica"], "links": ["https://www.facebook.com/photo?fbid=192315659328912&set=basw.AbqUWQJ5aHHT-7X94k45_guO-NFDUNCKWI5L9J_n27C-qwdkplHWhowojcjOODnUgNVEbAuyFZlTiVRmf2X2XBvoJV5aUjs_30VoVJBrMjJcD0g4LNynL4o2zTHCi-Smb2i7bbCRbjEObQrT5rdbnbBlypiD1a4IBTXA-sQm55Ex1w&opaqueCursor=Abpk8KY8dK53R5FBpsEpIEHsORXvjDZN-pG9vXDgA0y5kyNvOnKtKSSuhWmVBJq9Tk5MfAVHRMEsWD6S7pCz9SD_66yNMlOtdY6n7LWMetboevSdQHqNT0p72nbZszOodfbrINkyhwtQoGr26sC4NHgg0-iFcALyXjahxAhjQWsWwlPRVRECbbOJ8RNLL1vc2MkYtECS28JaIzq_QeOOA2XWQfgIgCrzhA8sE_ZVUoLlH-TJ1T_wU3NCNyqS4vg0n9shK2L8ISN8Uzsio4WmWSyn3TUCPId5C2BZLz93byWovY2nG2Hz2JqEDMlrtSRcmoFTco51sAtd1JIEgcqs3yzjUMFVh3CW7kcxnXKsZDarxwnCeVKyHthyBFxw2wzwmUXNY9vwEO832Dx0bciPg0i4Bt0BuPf2B6GoUabHl77guTmBZHE0r3jzPOGyyZ6JP0-2t3Yq7n3701o-7tOquK1NXnhkPcxfPooT4kxdLWAqz4pV5SBhknN-T8ZfFxqZMCse9Zd9J7EmPndsywrT5s78dkvh_9v_sHsWMho_DxFnbmzD8ohRdNd_3ijiVh5Z8ga1m6vcnu8TIGfw0wL3SLcEGAfva_IUvWTebKE8Z8J4PrsnDWi3XeOBDD6XRl7cAQZvTyu3aUSBVBuxkXRP9QhpFd20E10MvWZiWv5XzpIQu38Smdm_FpJKznhQDrknutnoqoghRXS5Reu5Ag4j7QEg9bbenGClnr4kzfbm7nJfCzj6WRdAnufPnjVBpaVsABg", "https://www.repubblica.it/politica/2011/04/11/news/sanit_parlamentari-14789198/", "http://old1.radicali.it/parlamento-wikileaks", "https://www.lastampa.it/torinosette/rubriche/il-pensiero-debole/2011/09/23/news/il-pensiero-debole-1.37617373", "https://www.camera.it/leg18/383?conoscerelacamera=4", "https://www.senato.it/1025?sezione=126&articolo_numero_articolo=69", "https://www.camera.it/leg18/383?conoscerelacamera=4", "https://www.senato.it/1075?voce_sommario=61", "https://www.senato.it/1075?voce_sommario=61", "https://facta.news/notizia-falsa/2020/04/24/il-pdf-sui-costi-dellassistenza-sanitaria-integrativa-dei-deputati-contiene-diversi-esempi-di-disinformazione/"]}
{"url": "https://facta.news/fuori-contesto/2021/03/18/queste-due-foto-non-mostrano-il-deforestamento-della-foresta-amazzonica/", "title": "Queste due foto non mostrano il deforestamento della foresta amazzonica", "content": ["Il 16 marzo 2021 su Facebook sono state pubblicate due foto .", "La prima mostra un fiume scorrere all\u2019interno di una folta vegetazione e la scritta: \u00abAmazzonia 2009\u00bb, la seconda un vasto terreno disboscato con in sovraimpressione la scritta: \u00abAmazzonia 2019\u00bb.", "Il post in questione punta quindi a denunciare il livello della deforestazione della foresta amazzonica nel Sud America dal 2009 al 2019.", "Si tratta di un contenuto fuorviante che veicola una notizia falsa.", "Andiamo con ordine.", "La prima foto \u00e8 stata scattata dalla giornalista e fotografa Maria Stenzel e mostra una visuale dall\u2019alto del fiume Los Amigos che scorre attraverso la foresta pluviale amazzonica nella regione di Madre de Dios, nel sud-est del Per\u00f9, come si pu\u00f2 verificare qui .", "Secondo una ricerca inversa dell\u2019immagine, la foto risulta essere online dal 2008 .", "Passiamo al secondo scatto.", "La foto \u00e8 stata scattata il 5 agosto 2010 e mostra un terreno nelle foreste nel distretto di Kuantan Mudik, all\u2019interno della provincia di Jambi, in Indonesia, utilizzato all\u2019epoca da una grande azienda produttrice di carta, come si pu\u00f2 verificare qui e qui .", "La seconda foto quindi non \u00e8 stata scattata nel 2019 e non mostra la foresta amazzonica in Sud America."], "category": "Fuori Contesto", "publish_date": "2021-03-18", "tags": ["amazzonia", "deforestazione", "foresta amazzonica"], "links": ["https://www.facebook.com/photo?fbid=10220095665361927&set=p.10220095665361927&opaqueCursor=Abq2zrg-_TjRA7iREUKNtnzXpc8FyXd-iNe1XmMqkdhJbW39dTwotTab7P9GT0g-w8fEK7z2S_WqTdw1eUHtsi5NOToqxcwJZBcvRWCCLFXk1vwxsQabaciTe6VTCGkiRFFaCemj-HiFMgcsfNJu5JDOlLpFm0l-Mq-Agw384G6e3d8rVmSw-Y47nYGFsyRK1ijawSvfpmFE630z7FhZES8L8KBwTsXDjn8Ku5H6CldF-1mKthKJaE-k6UQmBdcb1_2k3SCNThXX8KY72i8mfuzWIRgW-0duxIjn4w67XhlB819JteshxBcowEG1bCAqU3ZFX-Lov5yZGM87_2qVWTZs_CsEvqRTSWPzclyrwIawl7Ytl7E28wdGTBQMV6wbUWXyAExAekRWbHOnf2sxjlvFqdaaf2tpu4WSvtLn8iVG0V4BQQU6DDY-MRi_sDSeShGFINs72DJ49j_ilq_4LblH7RdOUsyOTB9QUpkQF5qrh1RBUwCKh7Behc1zN1Gyo7cyLoiwEBsDA-ckolyirdPsrUOfEfpH0plnu42sqPbVRagGGiJoWlGp5OTAleULb16I4VCj8YSr0LzvHIzfNiCx", "https://www.bbc.com/news/world-latin-america-55130304", "https://mariastenzel.photoshelter.com/about/index", "https://en.wikipedia.org/wiki/Los_Amigos_River", "https://mariastenzel.photoshelter.com/image?&_bqG=0&_bqH=eJxtT11LwzAU_TXriy.bOIVBHrLcu3Jnm0iSFrKXsKnMTaW6inb.enPL0KIGcnI.chLupnu9DIfPi1V3fNzdtXa17d6vjvuXp7qcTWaT8Zh3QorglCia9mz9vNs2bUbRgfQ4ms7LcjQFMTAA2AAYWCEtNvlMNv6u4t8q_l9V5EP_mU8xE2Uq7W2I5AxLYwl1ysholuSixQKlQzjJm6F2xnphpb7O.gGj1CDeEq8c2kggKh6.y8.bfLNc7JcfKarJ.koWUeaoVeBLWVTzSOnhVD3R6pvaxQ8tmUrlRXu_Ptw.ZHXfzntUjF9R5HQC&GI_ID=", "https://tineye.com/search/af4c3f37b002005677a3b49df565623ff1d5c335?sort=crawl_date&order=asc&page=1", "https://www.gettyimages.it/detail/fotografie-di-cronaca/photograph-taken-on-august-5-2010-during-a-media-fotografie-di-cronaca/103260819?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643", "https://phys.org/news/2013-02-paper-giant-app-indonesia-deforestation.html"]}
{"url": "https://facta.news/fuori-contesto/2021/03/16/tal-zaks-di-moderna-ha-parlato-della-manipolazione-del-software-della-vita-ma-era-una-metafora/", "title": "Tal Zaks di Moderna ha parlato della manipolazione del \u00absoftware della vita\u00bb, ma era una metafora", "content": ["Il 15 marzo 2021 la redazione di Facta ha ricevuto via Facebook la richiesta di verificare un articolo, pubblicato il 12 marzo 2021 dal blog Un Universo e intitolato \u00abUn importante scienziato di \u201cModerna\u201d ha candidamente affermato: \u201cStiamo manomettendo i codici della vita\u201d\u00bb.", "Secondo il software di analisi dei social media CrowdTangle, al 16 marzo 2021 l\u2019articolo \u00e8 stato condiviso oltre 650 volte.", "L\u2019articolo, che \u00e8 la traduzione di un originale in inglese pubblicato il 9 marzo 2021 sul blog del giornalista americano Leo Hohmann, si riferisce a una conferenza Ted Talk del 2017 in cui Tal Zaks , direttore medico dell\u2019azienda biotecnologica Moderna, avrebbe affermato \u00abstiamo realmente manipolando i codici della vita\u00bb.", "L\u2019affermazione viene interpretata come prova del fatto che Moderna, tramite i vaccini a mRna , stia in realt\u00e0 manipolando il genoma umano e, stando all\u2019articolo, uno studio avrebbe dimostrato che l\u2019mRna pu\u00f2 \u00abaccelerare la crescita di cellule cancerogene\u00bb.", "La citazione \u00e8 reale, ma il suo senso \u00e8 stato travisato.", "Inoltre non \u00e8 corretto sostenere che l\u2019mRna causa il cancro.", "Andiamo con ordine.", "La citazione di Zaks \u00e8 stata pronunciata all\u2019inizio della conferenza, qui al minuto 00:45 .", "La frase completa \u00e8 \u00absono qui oggi per dirvi che stiamo manipolando il software della vita [ hacking the software of life , in lingua originale] e questo sta cambiando il modo in cui pensiamo alla prevenzione e al trattamento delle malattie\u00bb.", "Al minuto 01:34 aveva approfondito la metafora, sostenendo che \u00abse puoi cambiare quello che noi chiamiamo il software della vita, se puoi introdurre una linea di codice, questo ha grosse conseguenze per tutto, dall\u2019influenza al cancro\u00bb.", "Zaks per\u00f2, nonostante la metafora possa sembrare ambigua, non sta parlando di ingegneria genetica.", "Come spiegato chiaramente nella conferenza, la tecnologia di Moderna non manipola il genoma ma introduce nelle cellule un mRna che non entra mai in contatto con il Dna.", "Su Facta abbiamo approfondito in dettaglio perch\u00e9 la tecnologia a mRna non altera il genoma e non pu\u00f2 essere considerata ingegneria genetica.", "La metafora di Zaks voleva intendere che l\u2019mRna effettivamente introduce dell\u2019informazione aggiuntiva, che viene poi interpretata dalla cellula e tradotta in proteine.", "Lo si pu\u00f2 interpretare effettivamente come se aggiungessimo una linea di codice in un software: ma tale \u201caggiunta\u201d, come abbiamo descritto nel nostro approfondimento, \u00e8 temporanea e sempre esterna al nostro genoma.", "In secondo luogo, non \u00e8 vero che l\u2019mRna provoca il cancro o accelera la crescita delle cellule cancerose.", "L\u2019mRna di per s\u00e9 non \u00e8 una molecola artificiale o causa di patologie, \u00e8 invece un tipo di molecola presente in tutti gli organismi viventi ed essenziale per la vita, tanto quanto il Dna o le proteine.", "La ricerca a cui l\u2019articolo fa riferimento \u00e8 uno studio pubblicato su Nature il 27 agosto 2018 e che mostrava come specifiche alterazioni patologiche dell\u2019mRna (e non l\u2019mRna in generale) possano avere un ruolo nelle leucemie, esattamente come alterazioni patologiche del Dna o delle proteine.", "L\u2019articolo oggetto della nostra verifica infine sostiene che \u00abchiunque provi a imporre un\u2019alterazione genetica va contro il Codice di Norimberga, che impone il consenso informato prima di ogni trattamento sanitario\u00bb.", "Su Facta abbiamo gi\u00e0 discusso di come in realt\u00e0 il Codice di Norimberga sia citato spesso a sproposito, essendo relativo alle sperimentazioni mediche e non agli interventi di salute pubblica come, in questo caso, una campagna vaccinale.", "In conclusione, la citazione \u00e8 vera ma si tratta di una metafora il cui senso \u00e8 stato travisato.", "La tecnologia di Moderna non altera il genoma, n\u00e9 il mRna causa tumori."], "category": "Fuori Contesto", "publish_date": "2021-03-16", "tags": ["#verabot", "covid-19", "nuovo coronavirus sars-cov-2", "tal zaks", "vaccino covid", "vaccino moderna", "vaccino mrna"], "links": ["https://ununiverso.blog/2021/03/12/un-importante-scienziato-di-moderna-ha-candidamente-affermato-stiamo-manomettendo-i-codici-della-vita/?fbclid=IwAR38i_LmUrtOHxjFj-xlFNRqWbT6qwbcGktCWdD2RHKkxDKyy6BIb54y-o0", "https://leohohmann.com/2021/03/09/modernas-top-scientist-we-are-actually-hacking-the-software-of-life/", "https://www.ted.com/talks/tal_zaks_the_disease_eradicating_potential_of_gene_editing", "https://www.bloomberg.com/profile/person/19987702", "https://facta.news/glossario/mrna/", "https://www.youtube.com/watch?v=AHB2bLILAvM&t=45s", "https://youtu.be/AHB2bLILAvM?t=93", "https://facta.news/glossario/mrna/", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://www.nature.com/articles/s41586-018-0465-8", "https://facta.news/notizia-falsa/2021/03/01/le-mascherine-funzionano-non-fanno-solo-male-ne-sono-un-crimine/"]}
{"url": "https://facta.news/notizia-vera/2021/03/18/si-questo-gesto-serve-a-chiedere-aiuto-in-caso-di-violenza-domestica/", "title": "S\u00ec, questo gesto serve a chiedere aiuto in caso di violenza domestica", "content": ["Gioved\u00ec 18 marzo 2021 la redazione di Facta ha ricevuto una segnalazione che chiedeva di verificare le informazioni contenute in un video che include la spiegazione di un gesto creato per segnalare la violenza domestica.", "Il filmato oggetto della nostra verifica dura in tutto 2 minuti e 25 secondi e mostra una donna con il palmo della mano rivolto verso la telecamera, che piega il pollice verso l\u2019interno ( minuto 00:06 ) e poi anche le altre quattro dita su di esso, fino a formare un pugno ( minuto 00:07 ).", "Nei minuti seguenti, il filmato insegna a riconoscere questo \u00absemplice gesto silenzioso\u00bb come la segnalazione di un abuso domestico e ad agire di conseguenza, contattando il numero anti-violenza promosso dalla presidenza del Consiglio dei ministri, il 1522.", "Si tratta di una notizia vera.", "Il video segnalato \u00e8 stato originariamente pubblicato il 16 marzo 2021 dai canali social dell\u2019 associazione GenGle (Genitori Single) e la donna che compare nei secondi iniziali \u00e8 Giuditta Pasotto , fondatrice dell\u2019associazione.", "Come correttamente spiegato nel video, il gesto \u00e8 stato proposto per la prima volta ad aprile 2020 dalla Canadian Women\u2019s Foundation , una fondazione canadese femminista che si occupa di combattere la violenza domestica e di genere, nel tentativo di aiutare le donne vittime di abusi domestici.", "Le restrizioni anti-Covid, introdotte nell\u2019ultimo anno in tutto il mondo, hanno infatti avuto l\u2019effetto collaterale di costringere molte vittime di violenza a convivere forzatamente con i loro carnefici, senza la possibilit\u00e0 di denunciare gli abusi alle autorit\u00e0.", "Le vittime di femminicidio in Italia nel 2020 sono state in tutto 112, una tragica conta alla quale nei primi mesi del 2021 si sono aggiunti altri 14 casi.", "In questo senso, il gesto nato in Canada pu\u00f2 passare inosservato agli occhi degli abusatori e pu\u00f2 essere silenziosamente messo in pratica durante una videochiamata o aprendo la porta per ricevere un pacco, come spiegato dal video oggetto della nostra verifica ( minuto 00:56 ).", "Il segnale d\u2019aiuto pu\u00f2 insomma salvare delle vite, ma necessita di una collaborazione attiva da parte di chi lo riceve: il consiglio delle associazioni, in questo caso, \u00e8 quello di segnalare subito la situazione al 1522 ( numero anti-violenza promosso dalla presidenza del Consiglio dei ministri) o alle autorit\u00e0 competenti (ovvero Carabinieri e Polizia, raggiungibili rispettivamente chiamando i numeri 112 e 113).", "L\u2019iniziativa \u00e8 stata criticata su Facebook dalla rete Di.Re. , associazione che riunisce oltre 80 centri antiviolenza in tutta Italia.", "Pur lodando le buone intenzioni del video, Di.Re. ha definito \u00abpericolosa\u00bb l\u2019idea di mettere in moto un intervento non supportato da un protocollo, \u00abche di fatto non esiste\u00bb.", "Il post si conclude con la frase: \u00abPer affrontare la violenza sulle donne ci vuole sempre competenza.", "Non si pu\u00f2 improvvisare\u00bb."], "category": "Notizia Vera", "publish_date": "2021-03-18", "tags": ["1522", "canadian women's foundation", "femminicidi", "violenza domestica"], "links": ["https://www.youtube.com/watch?v=NzkU6eQDDgs&ab_channel=GazzettadiSiena", "https://youtu.be/NzkU6eQDDgs?t=6", "https://youtu.be/NzkU6eQDDgs?t=7", "https://www.1522.eu/", "https://www.facebook.com/Gengleofficial/videos/840319946562393", "https://gengle.it/", "https://giudittapasotto.it/", "https://canadianwomen.org/signal-for-help/", "https://canadianwomen.org/", "https://www.ilsole24ore.com/art/la-pandemia-violenza-piu-donne-uccise-meno-denunce-ADSwyn3", "https://www.repubblica.it/dossier/cronaca/osservatorio-femminicidi/2021/02/10/news/i_femminicidi_in_italia_nel_2020-286209710/", "https://www.valigiablu.it/femminicidi-politica/", "https://youtu.be/NzkU6eQDDgs?t=56", "https://www.1522.eu/", "https://www.facebook.com/170108543107645/posts/3761099560675174/?d=n", "https://www.direcontrolaviolenza.it/chi-siamo/"]}
{"url": "https://facta.news/notizia-falsa/2021/03/16/no-il-governo-israeliano-non-dovra-rispondere-di-crimini-contro-lumanita-per-la-campagna-di-vaccinazione/", "title": "No, il governo israeliano non dovr\u00e0 rispondere di \u00abcrimini contro l\u2019umanit\u00e0\u00bb per la campagna di vaccinazione", "content": ["Luned\u00ec 15 marzo 2021 la redazione di Facta ha ricevuto una segnalazione che chiedeva di verificare l\u2019attendibilit\u00e0 della notizia secondo cui il governo di Israele sar\u00e0 chiamato a rispondere dei \u00abcrimini contro l\u2019umanit\u00e0\u00bb commessi durante la campagna di vaccinazione, inaugurata lo scorso 20 dicembre 2020.", "La segnalazione fa riferimento a un articolo pubblicato il 14 marzo dal sito web Rec News \u2013 che si definisce \u00abun nuovo sito di inchieste e di approfondimento che pubblica solo contenuti verificati\u00bb, ma che contiene numerosi articoli di disinformazione a tema Covid-19 e sulla presunta pericolosit\u00e0 delle mascherine \u2013 dal titolo \u00abVaccini compulsivi in Israele, il governo finisce davanti al Tribunale dell\u2019Aja\u00bb.", "Secondo quanto riportato nell\u2019articolo, due avvocati israeliani \u2013 Ruth Makhacholovsky e Aryeh Suchowolski dell\u2019organizzazione \u201cPeople of Truth\u201d \u2013 avrebbero denunciato \u00abl\u2019operato del governo israeliano contestualmente alla campagna vaccinale\u00bb.", "L\u2019accusa \u00e8 quella di aver condotto \u00abesperimenti illegali sui cittadini israeliani attraverso Pfizer\u00bb e di aver dunque violato il codice di Norimberga , l\u2019insieme dei principi normativi essenziali per la sperimentazione medica su soggetti umani.", "La notizia del presunto procedimento contro il governo israeliano \u00e8 stata pubblicata originariamente dal piccolo sito indipendente All Israel News , ma ha ottenuto ampia diffusione in tutta Europa grazie alla traduzione di DataBase Italia , portale online che durante l\u2019emergenza sanitaria si \u00e8 distinto per una martellante campagna di bufale anti-scientifiche e pro-QAnon e di cui ci eravamo pi\u00f9 volte occupati .", "L\u2019articolo di DataBase Italia contiene inoltre l\u2019informazione secondo cui la denuncia sarebbe stata \u00abaccolta\u00bb dalla Corte penale internazionale.", "Si tratta di una notizia falsa.", "Innanzitutto, il codice di Norimberga \u00e8 un documento di principi redatto in seguito alla sentenza del tribunale militare americano, che il 19 agosto 1947 condann\u00f2 23 medici nazisti per gli esperimenti condotti nei campi di concentramento.", "Tali principi sono stati introdotti nell\u2019ordinamento internazionale a partire dal 1964, attraverso la Dichiarazione di Helsinki , e stabiliscono che nessuna sperimentazione sull\u2019uomo pu\u00f2 essere condotta senza il consenso di chi vi si sottopone.", "Venendo all\u2019articolo oggetto della nostra verifica, \u00e8 vero che lo studio legale israeliano A. Suchovolsky & Co . ha inviato una lettera alla Corte penale internazionale con sede a L\u2019Aja, in Olanda.", "Il documento \u00e8 disponibile in lingua inglese a questo link e denuncia i presunti \u00abcrimini contro l\u2019umanit\u00e0\u00bb perpetrati dal governo israeliano, che starebbe somministrando alla popolazione un \u00abtrattamento medico innovativo la cui approvazione non \u00e8 definitiva e presenta 22 effetti collaterali\u00bb.", "Il riferimento \u00e8 al vaccino prodotto da Pfizer, che secondo la denuncia conterrebbe \u00abmRna sintetico\u00bb, definita \u00abuna tecnica medica inedita e mai utilizzata per ottenere l\u2019immunizzazione\u00bb.", "Secondo il documento, insomma, la vaccinazione condotta con Pfizer sarebbe a tutti gli effetti una sperimentazione medica su soggetti umani e dunque violerebbe i principi del codice di Norimberga.", "Come ha spiegato in passato il portavoce della Corte penale internazionale Fadi El Abdallah ai colleghi di Lib\u00e9ration , \u00abchiunque pu\u00f2 inviare una denuncia\u00bb alla Corte penale internazionale, ma sar\u00e0 poi compito del tribunale stabilire se avviare o meno un esame preliminare sull\u2019esposto.", "Non solo, dunque, la Corte penale non ha al momento accolto la richiesta di procedimento (ma solo inviato una ricevuta di ritorno senza commentare il caso, come hanno spiegato i colleghi di Lib\u00e9ration ) ma la sola denuncia non baster\u00e0 a innescare una causa contro Israele per crimini contro l\u2019umanit\u00e0."], "category": "Notizia Falsa", "publish_date": "2021-03-16", "tags": ["#verabot", "codice di norimberga", "covid-19", "crimini contro l'umanit\u00e0", "israele", "nuovo coronavirus sars-cov-2", "vaccino covid", "vaccino pfizer"], "links": ["https://www.dw.com/en/israels-clever-coronavirus-vaccination-strategy/a-56586888", "https://archive.ph/gMTTU", "https://www.recnews.it/chisiamo/", "https://www.recnews.it/2021/03/07/rec-news-dir-zaira-bartucca-jack-nicklaus/", "https://www.recnews.it/2021/02/09/rec-news-dir-zaira-bartucca-mascherina-parere-medico-margarite-griesz-brisson/", "https://www.treccani.it/enciclopedia/codice-di-norimberga_%28Enciclopedia-della-Scienza-e-della-Tecnica%29/", "https://israel-news.co.il/archives/24845", "https://www.liberation.fr/checknews/vaccins-la-cour-penale-internationale-a-t-elle-vraiment-accepte-une-plainte-contre-israel-20210315_TFWV2QZISBEUFE3JIV6CBOZ2VY/", "https://www.databaseitalia.it/il-tribunale-penale-internazionale-ha-accolto-la-denuncia-per-violazione-del-codice-di-norimberga-del-governo-israeliano/", "https://facta.news/notizia-falsa/2020/11/30/non-e-vero-che-uno-studio-ha-dimostrato-che-la-quarantena-non-serve-a-fermare-il-diffondersi-del-virus/?fbclid=IwAR1CuhermS5lmfbTqVpTM7WWBllj54821RNndz6TviqFW_pY9_fbe3ovHv0", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://www.evidence.it/articolodettaglio/209/it/410/dichiarazione-di-helsinki-della-world-medical-association/articolo", "https://bbs.fobshanghai.com/company/1h51b4d81308ej6.html", "https://drive.google.com/file/d/1JjRt_OjBrHPjuegftFhvRmtdKwv9PFqo/view", "https://www.liberation.fr/checknews/2019/12/01/est-il-vrai-qu-une-plainte-a-la-cpi-visant-macron-pour-crime-contre-l-humanite-a-ete-jugee-recevable_1766330/", "https://www.liberation.fr/checknews/vaccins-la-cour-penale-internationale-a-t-elle-vraiment-accepte-une-plainte-contre-israel-20210315_TFWV2QZISBEUFE3JIV6CBOZ2VY/"]}
{"url": "https://facta.news/notizia-falsa/2021/03/18/il-giocatore-del-cagliari-nainggolan-non-ha-detto-che-ronaldo-guardera-la-champions-dal-divano/", "title": "Il giocatore del Cagliari Nainggolan non ha detto che Ronaldo guarder\u00e0 la Champions dal divano", "content": ["Il 16 marzo su Facebook \u00e8 stata pubblicata un\u2019immagine che riporterebbe una presunta dichiarazione del calciatore del Cagliari Radja Nainggolan .", "Dopo la partita di domenica 14 marzo Cagliari \u2013 Juventus, finita 1 a 3 grazie ad una tripletta di Cristiano Ronaldo , il giocatore del Cagliari avrebbe affermato: \u00abSe Ronaldo ha salvato la sua stagione segnando una tripletta alla quartultima in classifica, che in 27 partite ha subito 46 gol, contento lui.", "Peccato che quei gol dovevi segnarli in Champions marted\u00ec e ora i quarti li guarder\u00e0 sul divano come me\u00bb.", "Si tratta di una dichiarazione che non trova riscontro in nessuna testata nazionale e locale e in nessuno degli account social ufficiali di Nainggolan ( qui , qui e qui ).", "Lo stesso giocatore del Cagliari, sul proprio profilo Instagram , ha ufficialmente smentito di aver mai pronunciato quella parole e affermato che \u00abper un campione\u00bb come Ronaldo \u00abho solo rispetto\u00bb, come si pu\u00f2 verificare qui , qui , qui , qui , qui , qui e qui ."], "category": "Notizia Falsa", "publish_date": "2021-03-18", "tags": ["cagliari", "calcio", "cristiano ronaldo", "juventus", "radja nainggolan", "sport"], "links": ["https://www.facebook.com/photo.php?fbid=3768067783277415&set=gm.3566388713469987&type=3&theater", "https://twitter.com/officialradja", "https://www.gazzetta.it/Calcio/Serie-A/Juventus/14-03-2021/cagliari-juve-1-3-tripletta-ronaldo-gol-simeone-4001475506643.shtml", "https://www.cristianoronaldo.com/#cr7", "https://www.facebook.com/RadjaOfficial/", "https://twitter.com/officialradja", "https://www.instagram.com/radja_nainggolan_l4/?hl=it", "https://www.instagram.com/radja_nainggolan_l4/?hl=it", "https://www.fanpage.it/sport/calcio/lo-sfogo-di-nainggolan-le-frasi-su-cristiano-ronaldo-basta-cagae-ho-solo-rispetto-per-lui/", "https://www.ilmattino.it/sport/calcio/nainggolan_ronaldo_cosa_ha_detto_cosa_e_successo_notizie-5835183.html", "https://www.sardegnalive.net/news/sport/145472/nainggolan-ronaldo-guardera-champions-dal-divano-ma-il-ninja-smentisce-e-sbotta", "https://www.unionesarda.it/articolo/sport/calcio/2021/03/16/ronaldo-guardera-la-coppa-dal-divano-la-frase-fake-fa-infuriare-n-4-1127017.html", "https://www.sportmediaset.mediaset.it/calcio/cagliari/cagliari-nainggolan-basta-c-ate-per-ronaldo-ho-solo-rispetto_29877529-202102k.shtml", "https://www.corrieredellosport.it/news/calcio/2021/03/16-79994129/nainggolan_furioso_sui_social_basta_cag_rispetto_ronaldo_", "https://www.ilmessaggero.it/sport/calcio/nainggolan_ronaldo_cosa_ha_detto_cosa_e_successo_notizie-5834869.html"]}
{"url": "https://facta.news/fuori-contesto/2021/03/17/questa-foto-di-un-cinghiale-sopra-un-materasso-non-e-stata-scattata-a-roma/", "title": "Questa foto di un cinghiale sopra un materasso non \u00e8 stata scattata a Roma", "content": ["Il 15 marzo su Facebook \u00e8 stata pubblicata una foto che mostra un cinghiale sdraiato sopra un materasso lasciato per strada vicino a dei cassonetti per l\u2019immondizia.", "L\u2019immagine \u00e8 accompagnata da un commento in cui si sostiene che la scena si sarebbe svolta a Roma, in Italia.", "Si tratta di un contenuto fuorviante che veicola una notizia falsa.", "La foto \u00e8 stata scattata nella citt\u00e0 di Haifa , a nord di Israele, come raccontato lo scorso 13 marzo da The Time of Israel .", "La forma e i colori dei cassonetti dimostrano che la scena si \u00e8 verificata in Israele, come si pu\u00f2 verificare qui , qui e qui .", "Il quotidiano online israeliano spiegava che Haifa si trova ai piedi del Monte Carmelo, dove vivono diversi animali, tra cui volpi, sciacalli e cinghiali.", "Ad aprile 2020, durante il lockdown stabilito dal governo israeliano per contrastare la diffusione del nuovo coronavirus, gruppi di cinghiali hanno girato per le strade vuote di Haifa, come si pu\u00f2 leggere qui ."], "category": "Fuori Contesto", "publish_date": "2021-03-17", "tags": ["animali", "cinghiale", "haifa", "israele", "roma"], "links": ["https://www.facebook.com/raffaele.debartolomeis/posts/3765663393481079", "https://www.google.it/maps/place/Haifa,+Israele/@32.7996897,34.9817565,12659m/data=!3m2!1e3!4b1!4m5!3m4!1s0x151dba4c750de845:0xc35d23982a81529a!8m2!3d32.7940463!4d34.989571", "https://www.timesofisrael.com/sleepy-haifa-boar-becomes-internet-star/", "https://www.shutterstock.com/it/image-photo/jerusalem-israel-april-7-2018-garbage-1064617247", "https://www.shutterstock.com/it/image-photo/israel-haifa-february-03-2021-different-1909031032", "https://www.dreamstime.com/haifa-israel-december-container-plastic-garbage-street-haifa-israel-december-container-collection-plastic-image166478112", "https://www.timesofisrael.com/netanyahu-announces-fresh-nationwide-lockdown-for-end-of-passover/", "https://www.reuters.com/news/picture/beware-the-boar-wild-pigs-patrol-israeli-idUSKBN21Z112"]}
{"url": "https://facta.news/notizia-falsa/2021/03/17/no-il-dott-matteo-bassetti-non-ha-mentito-sulla-sua-vaccinazione-anti-covid-19/", "title": "No, il dott. Matteo Bassetti non ha mentito sulla sua vaccinazione anti Covid-19", "content": ["Il 16 marzo 2021 su Facebook \u00e8 stata pubblicata una foto di Matteo Bassetti , direttore della Clinica malattie infettive dell\u2019Ospedale San Martino a Genova, seduto con con una mascherina sul volto mentre un\u2019operatrice sanitaria gli sta facendo un\u2019iniezione sul braccio.", "L\u2019immagine \u00e8 accompagnata da questo testo, scritto da chi ha pubblicato il post su Facebook: \u00abIl titolo potrebbe essere \u201cLe bugie hanno le gambe corte\u201d.", "Ricordate le foto di Bassetti che si vaccinava?", "Bene, ieri sera a Quarta Repubblica Porro gli chiede: Ma lei lo farebbe questo vaccino AstraZeneca?", "Lui risponde: Ma certo che s\u00ec, anche domani se fosse possibile, ma noi dobbiamo essere seri e rispettare le liste, ci sono categorie a rischio che hanno la precedenza.", "Ma come, ma non lo avevi gi\u00e0 fatto???", "Perch\u00e9, avendolo gi\u00e0 fatto, la risposta doveva essere \u201cio ho gi\u00e0 fatto il vaccino, ma non avrei nessun problema a farmi inoculare AstraZeneca\u201d.", "Ma poi\u2026 mi viene in mente\u2026 Tu non sei un medico?", "E non rientri in quelle categorie a rischio che hanno la precedenza?", "O forse, ormai, ti ritieni solo un imprenditore/divulgatore di Big Pharma?\u00bb.", "Secondo il post, dunque, Bassetti avrebbe mentito sulla sua vaccinazione che non sarebbe avvenuta davvero.", "Questa \u00e8 una notizia falsa.", "Vediamo perch\u00e9.", "Partiamo dalla foto.", "Si tratta di una scatto vero, pubblicato il 27 dicembre \u2013 la data di inizio della campagna vaccinale in Italia e in Europa \u2013 da Bassetti sul suo profilo ufficiale Instagram, come si pu\u00f2 verificare qui .", "L\u2019immagine mostra la prima dose ricevuta dal direttore della Clinica di Genova del vaccino anti Covid-19.", "Sempre Bassetti su Instagram ha pubblicato il 18 gennaio 2021 una seconda foto che mostra quando ha ricevuto la seconda dose del vaccino.", "Passiamo alla presunta dichiarazione rilasciata da Bassetti il 15 marzo 2021 durante il programma Quarta Repubblica (Mediaset) condotto da Nicola Porro .", "Secondo quanto riportato nel post oggetto della nostra verifica, il direttore della Clinica malattie infettive di Genova alla domanda del giornalista sul farsi vaccinare o meno con il vaccino AstraZeneca non avrebbe dichiarato di essere stato gi\u00e0 vaccinato.", "Questo per\u00f2 non \u00e8 vero.", "Come si pu\u00f2 ascoltare qui (dal minuto 03:36) Bassetti ha in realt\u00e0 risposto \u00abIo me lo farei anche domani.", "Anzi me lo sarei fatto ieri, se potessi non togliendola la dose a qualcun altro.", "Non avrei nessun problema, anche essendo gi\u00e0 vaccinato, a rifarmelo\u00bb."], "category": "Notizia Falsa", "publish_date": "2021-03-17", "tags": ["#verabot", "astrazeneca", "covid-19", "matteo bassetti", "nuovo coronavirus sars-cov-2", "vaccino astrazeneca", "vaccino covid"], "links": ["https://www.facebook.com/photo.php?fbid=3724338727683909&set=a.613624778755335&type=3&theater", "https://www.ospedalesanmartino.it/ospedale/dipartimenti/medicina-specialistica/item/325-clinica-malattie-infettive.html", "https://facta.news/glossario/vaccino/", "http://www.salute.gov.it/portale/news/p3_2_1_1_1.jsp?lingua=italiano&menu=notizie&p=dalministero&id=5242", "https://www.instagram.com/p/CJTEaWgKLeK/?igshid=11fjymknxqdcz&fbclid=IwAR1uG1Gr2TOT5J1sWO-QcQobs-bDp5666zPt0sauYyY8G3669PJwv20xu64", "https://www.instagram.com/p/CKLk-73BuyK/?igshid=1v0fnt4fdrvz7&fbclid=IwAR2xSbZOW_96Qfzt9O0ke7c5-xnRvdXhIooUrK6sUmGH_Y7Zhh_AwobdRzY", "https://twitter.com/NicolaPorro?ref_src=twsrc%5Egoogle%7Ctwcamp%5Eserp%7Ctwgr%5Eauthor", "https://www.mediasetplay.mediaset.it/video/quartarepubblica/matteo-bassetti-su-17-milioni-di-somministrazioni-nessuna-morte-collegata-al-vaccino_F310754101011C03"]}
{"url": "https://facta.news/notizia-falsa/2021/03/22/in-puglia-non-e-scattata-una-zona-rossa-rafforzata-con-coprifuoco-per-i-giovani-dalle-ore-18-00/", "title": "In Puglia non \u00e8 scattata una \u00abzona rossa rafforzata\u00bb con coprifuoco per i giovani dalle ore 18.00", "content": ["Il 21 marzo 2021 su Facebook \u00e8 stato pubblicato un post in cui si legge che in Puglia sarebbe stata attivata la zona rossa rafforzata che prevede, tra le varie misure, che \u00abil coprifuoco\u00bb passi dalle 22.00 alle 20.00 e che \u00abper i giovani dai 18 ai 24 anni\u00bb scatti alle 18.00.", "Si tratta di una notizia falsa, smentita dalla stessa regione Puglia.", "Il governatore della Puglia Michele Emiliano in un post pubblicato il 21 marzo 2021 sulla propria pagina ufficiale Facebook ha smentito la notizia definendola falsa: \u00abGira una fake news sulla entrata in vigore di misure di contenimento del covid aggiuntive rispetto a quelle previste dalla zona rossa.", "\u00c8 vero che ieri ho incontrato sindaci, imprese e sindacati per valutare la situazione, ma non \u00e8 ancora stata adottata alcuna decisione su possibili misure di ulteriore cautela\u00bb."], "category": "Notizia Falsa", "publish_date": "2021-03-22", "tags": ["#verabot", "covid-19", "michele emiliano", "nuovo coronavirus sars-cov-2", "regione puglia"], "links": ["https://www.facebook.com/MikelinoSkin/posts/2863783560606189", "https://www.facebook.com/micheleemiliano/posts/10163135665148084?__xts__[0]=68.ARCuogSp779defdBCaC9tUp9NW-WcnlMmx3vz5AIM37syg5eGiYZ7AlK7IuSM8uWdHkmU0vQmyjHa3sREsQz6PJ2MfymWQHn4BBW-BnRsJj1wFDR-tarHnsO1OL7SU02qpHuF7W2HlStVQHKvT6HX5NyZKE2-w3SLGPNnxmDn28VVNJvKJYOtgZj7FIv5KUEgQutY0r6Wew4xjl_ZyqXsyZnNSPjHR27gVZZzbi3_dGIvO1-iml7H1M8DvylUmeWjSR3GDpYtoA5E1O9r0rRqG8Zk1vBw3VNppc", "https://www.regione.puglia.it/web/press-regione/-/emergenza-coronavirus.-emiliano-convoca-un-incontro-urgente-con-i-sindaci-i-presidenti-di-provincia-e-il-partenariato-socioeconomico-incentivare-lo-smartworking-ovunque-sia-possibile-nel-pubblico-e-nel-privato-?redirect=%2F"]}
{"url": "https://facta.news/senza-prove/2021/03/22/non-esistono-prove-che-andrea-scanzi-abbia-saltato-la-fila-per-ottenere-il-vaccino/", "title": "Non esistono prove che Andrea Scanzi abbia \u00absaltato la fila\u00bb per ottenere il vaccino", "content": ["Luned\u00ec 22 marzo 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post pubblicato il 21 marzo su Facebook, secondo cui il giornalista del Fatto Quotidiano Andrea Scanzi avrebbe avuto accesso a una dose del vaccino contro la Covid-19 \u00absaltando la fila\u00bb.", "Si tratta di una notizia non supportata da prove.", "Innanzitutto, Andrea Scanzi ha 46 anni e in base alla informazioni pubbliche disponibili non risulta avere problemi di salute.", "Il suo nominativo non sarebbe dunque dovuto rientrare nella lista delle prenotazioni gestita dalla regione Toscana \u2013 dove Scanzi ha la residenza \u2013 che dal 10 marzo ha iniziato a convocare per il vaccino anti-Covid le persone tra i 76 e i 79 anni.", "La notizia della dose di vaccino somministrata ad Andrea Scanzi era diventata di pubblico dominio il 19 marzo scorso, quando il giornalista aveva fatto sapere su Facebook di essersi vaccinato con AstraZeneca.", "Nello stesso post Scanzi aveva aggiunto di aver avuto accesso alla dose dopo essersi messo \u00abgarbatamente nella lista dei disponibili al vaccino a fine giornata, per non buttare via nessuna dose\u00bb e di averne avuto diritto in qualit\u00e0 di \u00abcaregiver [un familiare che occupa un ruolo informale di cura del malato, ndr ] familiare, essendo figlio unico e avendo entrambi i genitori fragili\u00bb.", "Il post di Scanzi specificava inoltre che la disponibilit\u00e0 di dosi inutilizzate era dipesa dalla \u00abpaura\u00bb e dallo \u00abscetticismo\u00bb seguiti alla notizia della momentanea sospensione del vaccino AstraZeneca, iniziata il 15 marzo 2021 per motivi precauzionali dovuti a un numero anomalo di trombosi cerebrali venose e rientrata quattro giorni pi\u00f9 tardi (come avevamo ricostruito nel nostro articolo ).", "Il tema di una lista di riserva utile a non sprecare le dosi residue di vaccino \u2013 ovvero quelle rimanenti sul fondo dei flaconi dopo una giornata di vaccinazioni e non conservabili \u2013 era stato sollevato il 13 marzo dal commissario straordinario per l\u2019emergenza sanitaria Francesco Paolo Figliuolo , che durante la trasmissione di Rai 3 Che Tempo che Fa aveva suggerito di vaccinare \u00abchiunque passa\u00bb piuttosto che buttare dosi di vaccino.", "Tale indirizzo era poi stato messo nero su bianco, con un\u2019ordinanza datata 16 marzo che istituiva le liste di riserva, cos\u00ec da \u00absomministrare eccezionalmente\u00bb le dosi residue di vaccino alle persone disponibili.", "L\u2019azienda Usl Toscana sud est (quella responsabile della vaccinazione di Andrea Scanzi, avvenuta ad Arezzo, come ha specificato su Facebook lo stesso Scanzi) ha introdotto la possibilit\u00e0 di prenotare online le suddette dosi solo a partire dal pomeriggio di sabato 20 marzo \u2013 dunque il giorno successivo alla vaccinazione di Scanzi \u2013 includendo nella platea potenziale dei riceventi anche i \u00abconviventi o caregiver di persone estremamente vulnerabili\u00bb, categoria di cui farebbe parte lo stesso giornalista toscano.", "A spiegare l\u2019anomalia temporale, ci ha pensato il 21 marzo Evaristo Giglio , direttore distrettuale dell\u2019azienda sanitaria aretina che alla trasmissione di La7 Non \u00e8 l\u2019Arena ha dichiarato (minuto 38:13): \u00abPrima di fare una prenotazione online, cosa su cui la regione sta lavorando, la mia Azienda Sanitaria ha fatto in modo tale da avere una lista cartacea di persone che o erano state chiamate e poi non erano state vaccinate perch\u00e9 non potevano, o altri tipi di persone, come disabili, insegnanti che avevano saltato il turno\u00bb.", "Si tratterebbe insomma di una lista informale composta dalle varie segnalazioni ricevute attraverso i medici di base, che l\u2019azienda sanitaria locale avrebbe raccolto prima dell\u2019ordinanza emessa da Figliuolo.", "\u00abScanzi mi venne segnalato verso il 20 febbraio dal medico curante che mi ha chiesto di farlo rientrare nelle riserve\u00bb ha proseguito Giglio \u00abquando ho chiesto a che titolo mi \u00e8 stato detto che lui ha due genitori fragili, ovvero che hanno delle patologie che sono ascrivibili alle classi delle patologie vulnerabili.", "Quindi Scanzi rientra in questa categoria, presente anche nella prenotazione online.", "Scanzi \u00e8 passato in coda a questa lista e quando le persone che avevano pi\u00f9 urgenze sono state vaccinate \u00e8 toccato a lui\u00bb.", "In conclusione, non esistono prove che Andrea Scanzi abbia \u00absaltato la fila\u00bb per ottenere una dose del vaccino AstraZeneca.", "Secondo la ricostruzione del direttore distrettuale dell\u2019azienda sanitaria di Arezzo, Scanzi avrebbe segnalato la sua disponibilit\u00e0 a ricevere una dose residua del vaccino lo scorso 20 febbraio \u2013 prima, dunque, che il governo si muovesse con un\u2019ordinanza \u2013 e avrebbe atteso il suo turno per il mese successivo.", "Trattandosi di una lista non ufficiale e \u00abcartacea\u00bb, non esiste tuttavia alcuna testimonianza della sua esistenza, n\u00e9 alcuna garanzia che le prenotazioni siano state gestite secondo un ordine temporale."], "category": "Senza prove", "publish_date": "2021-03-22", "tags": ["#verabot", "andrea scanzi", "astrazeneca", "covid-19", "fatto quotidiano", "liste di riserva", "nuovo coronavirus sars-cov-2", "regione toscana", "vaccino covid"], "links": ["https://www.facebook.com/matteorenzinews/photos/a.700732233356107/3773238659438767/?type=3&theater", "https://www.ilfattoquotidiano.it/blog/ascanzi/", "https://www.toscanamedianews.it/comunali-2020-scanzi-incontra-giani-e-vota-ralli.htm", "https://www.regione.toscana.it/-/vaccinazioni-covid-chi-come-quando", "https://www.facebook.com/andreascanzi74/posts/299723251514167", "https://www.aifa.gov.it/-/aifa-sospensione-precauzionale-del-vaccino-astrazeneca", "https://www.corriere.it/salute/neuroscienze/21_marzo_16/sospensione-astrazeneca-rara-trombosi-confronto-numeri-86589436-864c-11eb-90f0-a248214a3d06.shtml", "https://www.aifa.gov.it/web/guest/-/aifa-revoca-il-divieto-d-uso-riprendono-dalle-15-le-vaccinazioni-con-astrazeneca", "https://facta.news/storie/2021/03/19/astrazeneca-come-sono-andate-le-cose-tra-scienza-comunicazione-e-politica/", "https://www.aifa.gov.it/-/dose-extra-dai-flaconcini-del-vaccino-anti-covid-19-comirnaty", "https://www.agi.it/cronaca/news/2021-03-14/covid-vaccino-figliuolo-11773955/", "http://www.esercito.difesa.it/organizzazione/capo-di-sme/comando-logistico-esercito/Pagine/Curriculum-Vitae.aspx", "https://www.youtube.com/watch?v=OQ7c5PT0H0k&ab_channel=Rai", "http://www.governo.it/sites/governo.it/files/CSCovid19_Ord_02-20210315-txt.pdf", "https://www.facebook.com/andreascanzi74/posts/300422908110868", "https://www.uslsudest.toscana.it/adesione-vaccinazione-covid-dosi-avanzate", "https://www.regione.toscana.it/documents/10180/13948486/Giglio+Evaristo.pdf/a6d6dde2-1337-4a04-87fb-5510994d2506", "https://www.la7.it/nonelarena/rivedila7/non-e-larena-puntata-21032021-22-03-2021-371291"]}
{"url": "https://facta.news/notizia-falsa/2021/03/19/questo-volantino-non-mostra-le-prossime-fasi-del-piano-regionale-vaccinale-della-lombardia/", "title": "Questo volantino non mostra le \u00abprossime fasi\u00bb del \u00abpiano regionale vaccinale\u00bb della Lombardia", "content": ["Il 19 marzo 2021 su Facebook \u00e8 stata pubblicata un\u2019immagine di un volantino dove si legge \u00abPiano regionale vaccinale.", "Calenderizzate le prossime fasi\u00bb.", "La calendarizzazione delle prenotazioni per farsi vaccinare, prevista nel volantino, riguardarebbe le persone dai 60 anni ai 79 anni e partirebbe dal 29 marzo 2021 per concludersi il prossimo 21 aprile 2021.", "L\u2019immagine \u00e8 accompagnata da un commento, scritto da chi ha pubblicato il post, secondo cui questo sarebbe il piano vaccinale della regione Lombardia.", "Questa \u00e8 una notizia falsa, smentita dalla stessa regione Lombardia.", "Con una nota del 19 marzo, la Regione Lombardia ha comunicato che \u00abpurtroppo sta circolando in rete questa comunicazione ingannevole e che non corrisponde al vero.", "Non appena sar\u00e0 possibile prenotare la vaccinazione anche per tutte le categorie attualmente non comprese nella programmazione del ministero della Salute, lo comunicheremo su tutti i canali ufficiali della Regione Lombardia\u00bb.", "La smentita \u00e8 stata pubblicata anche da diverse testate locali ( qui , qui e qui ).", "Specifichiamo, infine, che le date presenti nel volantino oggetto della nostra verifica corrispondono alle tappe per programmare la vaccinazione dei soggetti fra i 79 e i 60 anni pubblicate dalla regione Puglia lo scorso 13 marzo, come si pu\u00f2 verificare qui ."], "category": "Notizia Falsa", "publish_date": "2021-03-19", "tags": ["#verabot", "covid-19", "nuovo coronavirus sars-cov-2", "piano vaccinale", "regione lombardia", "vaccino covid"], "links": ["https://www.facebook.com/photo/?fbid=10222409213132093&set=basw.AbrGDizvzct4OzCPgeD_hP8AQFroK_aXCRbC_Hgp2NcA6yVbtM2B4GRZCrvUTrfZJ-KMBO924U0rm3skVdxvfJyT0XSj63PiGOAjKeSCtGeONRUPyj4RSWlQMPUyR5IS4qk2Xck8XGkM-aiIbwB_3ZEeVbBt9wlj2VEewQacr5vOD6HeiEaaLjSbdTvOCn8WJIs&opaqueCursor=AboycBO30KDS0hKAnemZBGfmHwCvpjzmly2OtjnlQckKs_ZqgdqyvvQB3a-kRjZ18K-TK7yaUreBps4MaV7nZlFkQQDTnXD2N33kzTvMvFqT7zKUdy2qSrXTBAdeQAqTg7b9ZA-DxJdAKlI_Nww__XxCZYLxj0S739QBe9lcCJJOQdGZyt8stbJEgRM_yGrwlxLFHUy31wyglgzsUppjI_VBwbsn1SUWtQnDQFcdUitAd6MTQuuNZSvzlJtrBtTufmbnhdNWMVrhLHM3ycB7cobnB4J3FblxaYGoNFCJkA_YD1INYymSMxqG6aEM0taB_8evZmBGF8lg4g6Li2rx7bQMhFRS9OkQ9DT-r07-tF7ww49Fx82qhiQIfuDEx258gUzyez6wsWaZneQR4GjsAcF4KviChgXHDfFdPipC6D9BSBySulg1BvVBi5-oXNmj-umShHusqWnn4I6dPNQ_r4cECBr8vEndQuYj_UTA4Mtbpm6qekI375tKBZtx6Kjg7u8WfQIwop5SFo63a_kcUoFIUj4H1ILOkpf1k2SA5dEd2oGshPxq2fyVXeUNKpgpznZkrA18Mmt-mMpmdR1XyGIax7W_Bg4vTpgc0q9u9-sTKekmVQzssVXIBAMB_mcP4rnZTtklBwXOdR-K1oMu26qnUU2_wldXvUceT-ToIajFmlwOIc8RtyfUe7vVZEtgOIkOKHjjK-Too9uUpFhGZIfS", "https://www.facebook.com/LombardiaNotizieOnline/posts/3981521105240432", "https://milano.repubblica.it/cronaca/2021/03/19/news/vaccino_lombardia_false_informazioni_persone_sotto_80_anni_regione-292949165/?rss", "https://www.milanotoday.it/attualita/coronavirus/vaccini-covid-over-60-70-date-volantino.html", "https://www.ecodibergamo.it/stories/bergamo-citta/vaccinazioni-per-fascia-60-79-annifalse-informazioni-circolano-online_1390033_11/", "https://www.regione.puglia.it/web/press-regione/-/piano-regionale-vaccinale-calendarizzate-le-prossime-fasi-lopalco-priorit%C3%80-legate-alle-condizioni-di-fragilit%C3%80-e-di-et%C3%80-?redirect=%2Fweb%2Fspeciale-coronavirus%2Fvaccino-anti-covid"]}
{"url": "https://facta.news/senza-prove/2021/03/22/non-ci-sono-prove-che-i-vaccini-causino-unevoluzione-drammatica-del-virus-sars-cov-2/", "title": "Non ci sono prove che i vaccini causino un\u2019evoluzione \u00abdrammatica\u00bb del virus Sars-CoV-2", "content": ["Il 19 marzo 2021 la redazione di Facta ha ricevuto via WhatsApp la richiesta di verificare un articolo pubblicato il 16 marzo 2021 da ByoBlu , sito e videoblog fondato da Claudio Messora , ex capo della comunicazione del Movimento 5 Stelle, di cui avevamo parlato nel merito delle fonti di disinformazione del 2020.", "L\u2019articolo \u00e8 intitolato \u00abNessuna immunit\u00e0 di gregge con questi vaccini \u2013 Geert Vanden Bossche\u00bb.", "L\u2019articolo di ByoBlu fa riferimento a una lettera aperta all\u2019Oms pubblicata da Geert Vanden Bossche su Twitter il 6 marzo 2021, a un articolo pubblicato lo stesso giorno sul sito covexit.com (blog dell\u2019agronomo ed economista Jean-Pierre Kiekens dedicato alla pandemia e in particolare a terapie domiciliari non sempre scientificamente provate, come idrossiclorochina e ivermectina) e infine a un\u2019intervista di 42 minuti pubblicata sul canale Vejon Health di Youtube il 6 marzo 2021 (un estratto \u00e8 stato segnalato alla nostra redazione il 22 marzo 2021 per una verifica).", "Secondo questi documenti Geert Vanden Bossche, che si presenta come \u00abconsulente indipendente in ricerca sui vaccini\u00bb, avrebbe predetto che i vaccini potrebbero causare una \u00abfuga immunitaria virale\u00bb.", "Questa indebolirebbe sia l\u2019immunit\u00e0 naturale, sia quella indotta dai vaccini , inducendo \u00abuna catastrofe globale senza eguali\u00bb.", "Un\u2019opinione meno drastica ma sostanzialmente simile \u00e8 stata espressa da Pietro Luigi Garavelli, primario della Divisione di Malattie Infettive dell\u2019Ospedale Maggiore della Carit\u00e0 di Novara, secondo un\u2019intervista pubblicata il 20 marzo 2021 su Affaritaliani.it , ripresa poi lo stesso giorno dal quotidiano Libero e dalla testata Blogsicilia.it (questi ultimi due articoli sono stati segnalati a Facta via WhatsApp tra il 21 e 22 marzo 2021).", "Inoltre Vanden Bossche avrebbe affermato che i vaccini non porteranno all\u2019 immunit\u00e0 di gregge , in quanto i vaccinati diventerebbero \u00abportatori asintomatici che contribuiscono a spargere ancora di pi\u00f9 il virus\u201d\u00bb.", "Per quanto riguarda la \u00abfuga immunitaria\u00bb e la \u00abcatastrofe\u00bb, si tratta di un\u2019ipotesi al momento non supportata da prove.", "Facciamo chiarezza, con ordine.", "Innanzitutto, vediamo chi \u00e8 Geert Vanden Bossche.", "In passato, secondo il suo profilo Linkedin (non si trovano curriculum ufficiali o non autoprodotti), sarebbe stato coinvolto nella ricerca sui vaccini in vari ruoli, ad esempio nello sviluppo del vaccino contro Ebola per la cooperazione vaccinale Gavi (come risulta da questo documento Oms) o nella fondazione Bill and Melinda Gates (come risulta qui ).", "Sembra per\u00f2 che abbia in curriculum pochissime pubblicazioni scientifiche (tutte risalenti a prima del 1995), il che significa che molto probabilmente non \u00e8 uno scienziato di primo piano.", "Veniamo alla teoria.", "Vanden Bossche espone per\u00f2 la sua teoria nel dettaglio in un documento di 12 pagine sul suo sito web, intitolato \u00abLa cancellazione immediata di tutte le campagne vaccinali di massa contro Covid-19 dovrebbe essere ora LA[sic] pi\u00f9 importante emergenza sanitaria di interesse internazionale\u00bb.", "Questo documento, piuttosto tecnico, non \u00e8 stato sottoposto a revisione da parte di colleghi ( peer review ), n\u00e9 \u00e8 stato pubblicato su nessuna piattaforma ufficiale neppure sotto forma di preprint .", "Il testo \u00e8 completamente privo di riferimenti bibliografici che ne supportino o documentino le affermazioni.", "Esiste inoltre una serie di diapositive che spiega gli stessi argomenti del testo.", "Semplificando, Vanden Bossche ritiene che la vaccinazione di massa, combinata alle misure di controllo della pandemia, possa incentivare l\u2019evoluzione del virus Sars-CoV-2 in forme non solo capaci di sfuggire alla vaccinazione, ma pi\u00f9 virulente, in grado di attaccare in modo grave anche persone giovani, portando a un \u00abdrammatico aumento della mortalit\u00e0 e della gravit\u00e0 della malattia in tutta la popolazione vaccinata\u00bb.", "Secondo Vanden Bossche non esiste alternativa a un\u2019immunit\u00e0 di gregge raggiunta in modo naturale, che dovrebbe portare una resistenza pi\u00f9 duratura al virus e permettere infine la sua endemizzazione , ovvero la sua circolazione nella popolazione senza gravi conseguenze.", "Si tratta di una teoria molto simile a una gi\u00e0 pubblicata (in questo caso a proposito del morbillo) da Andrew J. Wakefield, il medico le cui frodi scientifiche hanno dato il via alla teoria pseudoscientifica della connessione tra vaccini e autismo.", "Non \u00e8 affatto escluso che un virus possa evolvere per sfuggire almeno in parte a un vaccino e possa addirittura diventare pi\u00f9 virulento nel processo, \u00e8 uno scenario descritto almeno fin dal 2001, in uno studio pubblicato su Nature .", "Almeno un virus, quello della malattia di Marek dei polli, si \u00e8 ripetutamente evoluto in forme pi\u00f9 virulente sfuggendo ai vaccini.", "Ma non c\u2019\u00e8 nulla che lasci presagire lo scenario catastrofico dipinto da Vanden Bossche, e negli esseri umani non \u00e8 mai accaduto nulla di simile nonostante ampie campagne di vaccinazione.", "Non \u00e8 inoltre vero, come sostenuto da Garavelli, che \u00abnon si vaccina mai durante un\u2019epidemia\u00bb: basti vedere le campagne di vaccinazione antinfluenzali che si fanno ogni anno durante le periodiche epidemie di influenza, che ne riducono la mortalit\u00e0, ma si vaccina anche, ad esempio, durante le occasionali epidemie di morbillo.", "In un articolo del 17 novembre 2020 su The Conversation , Andrew Read e David Kennedy , professori di biologia alla Penn State University e specializzati nell\u2019evoluzione delle malattie infettive (Read \u00e8 uno degli autori dello studio su Nature sopra citato), hanno spiegato che \u00e8 del tutto possibile, in teoria, che Sars-CoV-2 possa evolvere per sfuggire ai vaccini diventando pi\u00f9 virulento.", "Hanno per\u00f2 anche affermato, nello stesso articolo, che \u00abchiaramente il mondo ha bisogno di vaccini contro la Covid\u00bb.", "Semmai, secondo i ricercatori, bisogna sincerarsi che i vaccini rispondano ad alcuni requisiti di base: devono impedire la replicazione del virus e quindi la trasmissione, devono indurre una risposta contro diverse parti del virus e infine devono poter proteggere contro le varianti gi\u00e0 in circolazione.", "I vaccini contro la Covid-19 rispondono sostanzialmente, anche se non perfettamente, a questi requisiti.", "Nonostante alcuni dubbi iniziali, ci sono sempre pi\u00f9 evidenze del fatto che i vaccini proteggano dall\u2019infezione e dalla trasmissione.", "Uno studio condotto negli Stati Uniti e pubblicato il 10 marzo 2021 sulla rivista Clinical Infectious Diseases ha mostrato, in seguito al vaccino, una riduzione dell\u2019 80 per cento dell\u2019infezione asintomatica con il virus Sars-CoV-2, il che significa che il vaccino non elimina solo i sintomi ma anche l\u2019infezione.", "In secondo luogo, la risposta immunitaria indotta dai vaccini riguarda almeno due parti diverse della proteina Spike .", "Terzo, come abbiamo gi\u00e0 discusso, i vaccini oggi approvati o da approvare , sebbene con efficacia variabile a seconda del vaccino e della variante, proteggono quasi sempre almeno in parte anche contro di esse.", "Non \u00e8 chiaro inoltre quale sarebbe l\u2019alternativa.", "Secondo Vanden Bossche, sia le misure di prevenzione sia i vaccini \u00abdisturbano la dinamica naturale di una pandemia\u00bb.", "Secondo Garavelli, analogamente, \u00abdobbiamo conviverci\u00bb, senza chiusure, in quanto si tratterebbe di una patologia che \u00abnon si discosta da certe influenze\u00bb.\u00a0 La Covid-19 per\u00f2, nonostante le misure messe in atto per ridurre la diffusione del virus, ha comunque causato un\u2019altissima mortalit\u00e0 in Italia e nel mondo , e sappiamo bene come la diffusione incontrollata del virus rischi di causare un rapido collasso delle strutture sanitarie.", "\u00c8 quanto \u00e8 accaduto o ha rischiato di accadere non solo in Lombardia durante la prima ondata, ma anche in Brasile , in Portogallo , in Belgio , in Giappone , in Spagna .", "\u00c8 invece vero che, secondo la comunit\u00e0 scientifica, non possiamo al momento scommettere sul raggiungimento dell\u2019immunit\u00e0 di gregge, come raccontato da un approfondimento della rivista scientifica Nature pubblicato il 18 marzo 2021.", "\u00c8 pi\u00f9 probabile invece che i vaccini permettano al virus Sars-CoV-2 di diventare endemico senza essere pericoloso, come ipotizzato anche in un modello matematico pubblicato il 12 febbraio 2021 sulla rivista Science (studio che, come abbiamo raccontato in precedenza su Facta , viene spesso descritto in modo gravemente distorto).", "In conclusione, sebbene la possibilit\u00e0 teorica di una \u00abfuga immunitaria\u00bb dal vaccino esista, la teoria di Geert Vanden Bossche su un\u2019evoluzione catastrofica del virus al momento non \u00e8 supportata da alcuna pubblicazione scientifica n\u00e9 da quanto sappiamo sui vaccini contro la Covid-19; n\u00e9 offre una via d\u2019uscita alternativa dalla pandemia.", "Non \u00e8 neanche vero, probabilmente, che i vaccini renderebbero tutti portatori asintomatici: ci sono dati recenti che indicano invece come i vaccini riducano l\u2019infezione anche asintomatica.", "\u00c8 invece vero che la campagna di vaccinazione al momento non pu\u00f2 garantire il raggiungimento dell\u2019immunit\u00e0 di gregge.", "I vaccini possono per\u00f2 difenderci dalle conseguenze pi\u00f9 gravi della Covid-19 riducendo mortalit\u00e0 e ricoveri ospedalieri, come mostrano i dati ."], "category": "Senza prove", "publish_date": "2021-03-22", "tags": ["#verabot", "covid-19", "evoluzione", "geert vanden bossche", "pandemia", "peer review", "vaccino covid", "varianti sars-cov-2"], "links": ["https://archive.vn/Wj7e1", "https://www.fanpage.it/politica/il-movimento-5-stelle-querela-il-blogger-claudio-messora/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://twitter.com/GVDBossche/status/1368232172872732675/photo/1", "https://covexit.com/expert-sounds-the-alarm-about-risks-of-mass-vaccination/", "https://policyoptions.irpp.org/fr/authors/jean-pierre-kiekens/", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://www.youtube.com/watch?v=ZJZxiNxYLpc", "https://www.youtube.com/watch?v=fx3tyR8TmcA", "https://twitter.com/GVDBossche", "https://facta.news/glossario/vaccino/", "https://www.affaritaliani.it/coronavirus/covid-garavelli-vaccino-non-risolutivo-il-lockdown-cosi-inutile-729858_pg_1.html", "https://www.liberoquotidiano.it/news/personaggi/26609939/coronavirus-pietro-luigi-garavelli-controcorrente-mai-vaccinare-epidemia-covid-reagira-mutando.html", "https://www.blogsicilia.it/oltrelostretto/vaccini-covid-pandemia-garavelli/585811/", "https://facta.news/glossario/immunita-di-gregge/", "https://www.linkedin.com/in/geertvandenbossche/", "https://www.who.int/healthsystems/publications/GEVIT_Regional_Workshop_REPORTrev1_25April2016.PDF?page=20", "https://www.tandfonline.com/doi/abs/10.4161/hv.5.10.9140", "https://pubmed.ncbi.nlm.nih.gov/?sort=date&term=Vanden+Bossche+G&cauthor_id=7551734", "https://www.geertvandenbossche.org/", "https://mcusercontent.com/92561d6dedb66a43fe9a6548f/files/ee29efbe-ffaf-4289-8782-d323642a0072/concern_about_using_current_Covid_19_vaccines_for_mass_vaccination_in_the_midst_of_a_pandemic_Geert_Vanden_Bossche.pdf", "https://www.treccani.it/vocabolario/endemia/", "https://www.jpands.org/vol24no3/wakefield.pdf", "https://www.epicentro.iss.it/vaccini/autismoVaccini2014", "https://www.nature.com/articles/414751a", "http://eu.aviagen.com/assets/Tech_Center/BB_Foreign_Language_Docs/Italian_TechDocs/MareksDiseaseVirus-2017-IT.pdf", "https://www.pnas.org/content/115/51/12878", "https://www.sciencedirect.com/science/article/abs/pii/S014067369591434X", "https://academic.oup.com/jid/article/220/4/594/5441452", "https://theconversation.com/virus-evolution-could-undermine-a-covid-19-vaccine-but-this-can-be-stopped-149234", "https://ento.psu.edu/directory/afr3", "https://sites.psu.edu/kennedylab/", "https://academic.oup.com/cid/advance-article/doi/10.1093/cid/ciab229/6167855", "https://www.medicalnewstoday.com/articles/covid-19-mrna-vaccines-reduce-symptom-free-cases-by-80#Routine-screening", "https://www.medrxiv.org/content/10.1101/2021.03.07.21253098v1.full-text", "https://facta.news/glossario/spike/", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://facta.news/storie/2021/03/05/dallo-sputnik-al-vaccino-italiano-il-punto-sugli-altri-vaccini-in-arrivo-contro-la-covid-19/", "https://facta.news/storie/2020/11/10/la-covid-19-e-gia-una-delle-principali-cause-di-morte-dellanno/", "http://www.salute.gov.it/portale/nuovocoronavirus/dettaglioContenutiNuovoCoronavirus.jsp?lingua=italiano&id=5338&area=nuovoCoronavirus&menu=vuoto", "https://www.bmj.com/content/370/bmj.m3032", "https://www.reuters.com/article/us-health-coronavirus-portugal-idUSKBN29M0L3", "https://www.dw.com/en/belgiums-covid-19-health-care-collapse-it-will-happen-in-10-days/a-55451750", "https://www.japantimes.co.jp/news/2020/11/25/national/science-health/japans-medical-system-overwhelmed-resurgent-pandemic/", "https://www.euronews.com/2020/09/18/the-system-s-collapsed-doctors-alarm-over-covid-s-impact-on-healthcare-in-madrid", "https://www.nature.com/articles/d41586-021-00728-2", "https://science.sciencemag.org/content/371/6530/741", "https://facta.news/notizia-falsa/2021/03/09/no-non-bisogna-eliminare-il-distanziamento-sociale-per-porre-fine-alla-pandemia/", "https://pagellapolitica.it/blog/show/972/israele-regno-unito-e-italia-dati-alla-mano-i-vaccini-stanno-funzionando"]}
{"url": "https://facta.news/senza-prove/2021/03/23/non-e-ancora-confermato-che-a-genova-sperimenteranno-il-farmaco-anti-covid-di-cui-ha-parlato-bassetti/", "title": "Non \u00e8 ancora confermato che a Genova sperimenteranno il farmaco anti-Covid di cui ha parlato Bassetti", "content": ["Aggiornamento del 25 marzo 2021: l\u2019Ospedale San Martino di Genova ci ha comunicato che la sperimentazione avver\u00e0 nei modi e tempi descritti dal dottor Bassetti.", "La notizia ora \u00e8 quindi da considerarsi vera.", "Il 22 marzo 2021 la redazione di Facta ha ricevuto la richiesta di verificare un articolo pubblicato da Genova Today il 19 marzo 2021 e intitolato \u00abMolnupiravir, il farmaco in pastiglie efficace contro il covid: sperimentazione a Genova\u00bb.", "Secondo l\u2019articolo, l\u2019infettivologo Matteo Bassetti, direttore della Clinica Malattie Infettive dell\u2019Ospedale San Martino di Genova, avrebbe annunciato che questo farmaco starebbe per essere utilizzato \u00abin via sperimentale\u00bb a Genova e altri sei centri italiani.", "La notizia \u00e8 stata annunciata il 19 marzo 2021 da Bassetti a Primocanale e diffusa anche sulla propria pagina Facebook.", "Al momento la sperimentazione non \u00e8 per\u00f2 ufficialmente confermata.", "L\u2019ufficio stampa dell\u2019Ospedale San Martino di Genova, contattato da Facta il 23 marzo 2021, ci ha comunicato che sono consapevoli delle dichiarazioni del professor Bassetti alla stampa, ma che \u00abdal punto di vista ospedaliero non abbiamo indicazioni precise\u00bb.", "Si tratta di \u00abuna ipotesi ventilata ma da approfondire\u00bb nei prossimi giorni.", "Del molnupiravir ci eravamo occupati a dicembre 2020 in occasione di uno studio che dimostrava un effetto positivo di questo farmaco durante la sperimentazione su animali.", "In seguito il farmaco ha dimostrato di essere sicuro sugli esseri umani durante uno studio clinico di fase 1, pubblicato il 1 marzo 2021 su Antimicrobial Agents and Chemotherapy , mentre le compagnie farmaceutiche Merck e Ridgeback Biotherapeutics hanno anticipato , il 6 marzo 2021, dati promettenti da uno studio di fase 2.", "Si tratta per\u00f2 di un comunicato stampa e non di una pubblicazione scientifica."], "category": "Senza prove", "publish_date": "2021-03-23", "tags": ["#verabot", "covid-19", "farmaci covid-19", "matteo bassetti", "molnupiravir", "ospedale san martino", "pandemia", "studi clinici"], "links": ["https://www.genovatoday.it/attualita/coronavirus/molnupiravir-farmaco-pastiglia.html", "https://www.ospedalesanmartino.it/ospedale/dipartimenti/medicina-specialistica/item/325-clinica-malattie-infettive.html", "https://www.primocanale.it/notizie/una-pastiglia-per-curare-il-covid-bassetti-a-primocanale-genova-scelta-per-la-sperimentazione--229235.html?fbclid=IwAR06TeBx_OtEcWwmhsVMu8Tc8yXnrzuHe8XvV03vCqGiVVEvYGwGQIQYo9c", "https://m.facebook.com/story.php?story_fbid=4484665228215973&id=2385604291455421", "https://facta.news/notizia-vera/2020/12/14/ce-un-farmaco-che-ferma-la-trasmissione-di-sars-cov-2-ma-per-ora-solo-sui-furetti/", "https://facta.news/glossario/studio-clinico/", "https://aac.asm.org/content/early/2021/02/24/AAC.02428-20", "https://www.merck.com/news/ridgeback-biotherapeutics-and-merck-announce-preliminary-findings-from-a-phase-2a-trial-of-investigational-covid-19-therapeutic-molnupiravir/"]}
{"url": "https://facta.news/fuori-contesto/2021/03/23/no-human-rights-watch-non-ha-denunciato-limitazioni-del-diritto-di-informazione-da-parte-dei-nostri-paesi-occidentali/", "title": "No, Human Rights Watch non ha denunciato limitazioni del diritto di informazione da parte dei \u00abnostri Paesi occidentali\u00bb", "content": ["Luned\u00ec 22 marzo 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo dal titolo \u00abOnu: pandemia scusa per ridurre libert\u00e0, dissenso, informazione e diritti\u00bb, pubblicato il 19 marzo dal sito web Affaritaliani.it e ripreso lo stesso giorno da Imola Oggi .", "L\u2019articolo oggetto della nostra verifica racconta di un allarme lanciato dall\u2019Onu e di una denuncia de \u00abl\u2019organizzazione non governativa internazionale Human Rights Watch\u00bb, secondo cui \u00ab83 Paesi hanno approfittato del virus per attaccare la libert\u00e0 di parola\u00bb.", "A questi Paesi, racconta Affaritaliani , \u00absi aggiungono tanti altri, come i nostri Paesi occidentali, che hanno sospeso o limitato il diritto di informazione, come quello di richiedere e ricevere riscontri dalle autorit\u00e0, anche su questioni di salute pubblica\u00bb.", "Alla data del 22 marzo 2021 l\u2019articolo \u00e8 stato condiviso complessivamente oltre 1.200 volte su Facebook, accompagnato spesso da commenti tesi a negare l\u2019esistenza della pandemia o a delineare l\u2019esistenza di una \u00abdittatura sanitaria\u00bb.", "Si tratta di una notizia fuorviante.", "Il dato riportato nell\u2019articolo fa riferimento a un report dal titolo \u00abLa Covid-19 ha scatenato un\u2019ondata di repressione della libert\u00e0 d\u2019espressione\u00bb, pubblicato l\u201911 febbraio 2021 da Human Rights Watch, organizzazione non governativa che si occupa della difesa dei diritti umani e che non ha legami di parentela con l\u2019Onu.", "Il report denuncia la tendenza di alcuni Paesi \u2013 83 in tutto \u2013 a servirsi della pandemia di Covid-19 \u00abcome un\u2019opportunit\u00e0 per mettere a tacere i critici e adottare nuove leggi repressive che criminalizzano il linguaggio\u00bb.", "Gli abusi dei diritti umani che sfruttano l\u2019emergenza sanitaria sono iniziati a gennaio 2020 e sarebbero avvenuti in cinque aree chiave: arresti di giornalisti e manifestanti, misure arbitrarie e persecutorie nei confronti di oppositori politici, censura di media e social network, sospensione del diritto a ricevere informazioni riguardanti la salute pubblica e divieto di proteste relative alla pandemia, anche sfruttando misure di distanziamento sociale.", "Il report non intende attuare alcuna generalizzazione e presenta infatti cinque mappe che segnano i luoghi dove sarebbero avvenute le violazioni dei diritti umani in ognuna delle singole aree chiave.", "Quella che ci interessa ai fini della nostra verifica \u00e8 l\u2019area denominata \u00abLimitazione dell\u2019accesso alle informazioni sulla salute pubblica\u00bb, che secondo Affaritaliani riguarderebbe \u00abi nostri Paesi occidentali\u00bb L\u2019unico Paese dell\u2019Unione europea segnato sulla cartina \u00e8 l\u2019Ungheria, dove nello scorso agosto Human Rights Watch ha riscontrato un\u2019assenza di misure igieniche e di \u00abdati e statistiche affidabili sulle infezioni contratte in ospedale, comprese le morti che ne derivano\u00bb.", "I Paesi inclusi in questa lista sono in tutto 9 e oltre all\u2019Ungheria troviamo anche Brasile, El Salvador, Nicaragua, Bielorussia, Kirghizistan, Nigeria, Algeria e Namibia.", "L\u2019Italia non compare nella lista degli 83 Paesi che hanno violato i diritti umani sfruttando l\u2019emergenza sanitaria e Human Rights Watch non fa alcun accenno a violazioni \u201cminori\u201d commesse da Paesi non inclusi nella lista.", "Gli unici Stati Ue presenti nel report sono Ungheria, Grecia, Polonia e Romania.", "L\u2019organizzazione umanitaria, inoltre, non d\u00e0 alcun giudizio di merito sulla bont\u00e0 delle misure di distanziamento sociale, n\u00e9 sulla gravit\u00e0 dell\u2019emergenza sanitaria globale.", "Quanto all\u2019allarme lanciato dall\u2019Onu, il riferimento \u00e8 a un articolo pubblicato sul Guardian il 22 febbraio e firmato dal segretario generale delle Nazioni Unite Antonio Guterres .", "Il numero uno dell\u2019Onu mette in guardia dalle gravi violazioni dei diritti umani che da inizio pandemia sono avvenute utilizzando il pretesto dell\u2019emergenza sanitaria, definite da Guterres \u00abun virus che ha infettato i diritti politici e i diritti civili\u00bb.", "In questo caso, l\u2019articolo punta il dito contro la criminalizzazione del dissenso, gli abusi contro i giornalisti e le organizzazioni non governative, ma non fa il nome di nessuno tra gli Stati coinvolti."], "category": "Fuori Contesto", "publish_date": "2021-03-23", "tags": ["#verabot", "antonio guterres", "covid-19", "diritti civili", "diritti umani", "human rights watch", "nuovo coronavirus sars-cov-2", "onu"], "links": ["https://www.affaritaliani.it/coronavirus/onu-pandemia-scusa-per-ridurre-liberta-diritti-dissenso-informazione-729801.html", "https://www.facebook.com/groups/273779856034566/permalink/3906811936064655", "https://www.facebook.com/groups/393609021342182/permalink/754718041897943", "https://features.hrw.org/features/features/covid/index.html", "https://www.hrw.org/about/about-us", "https://europa.eu/european-union/about-eu/countries_it", "https://www.hrw.org/news/2020/08/04/hungary-health-care-failures-endanger-lives", "https://www.theguardian.com/global-development/2021/feb/22/world-faces-pandemic-human-rights-abuses-covid-19-antonio-guterres", "https://unric.org/it/biografia-del-segretario-generale-antonio-guterres-old/"]}
{"url": "https://facta.news/notizia-falsa/2021/03/19/no-la-pandemia-di-covid-19-non-e-stata-orchestrata-bill-gates-e-george-soros-con-laiuto-di-case-farmaceutiche-e-societa-dinvestimento/", "title": "No, la pandemia di Covid-19 non \u00e8 stata orchestrata da Bill Gates e George Soros con l\u2019aiuto di case farmaceutiche e societ\u00e0 d\u2019investimento", "content": ["Venerd\u00ec 19 marzo 2021 la redazione di Facta ha ricevuto numerose segnalazioni che chiedevano di verificare le informazioni contenute in un lungo messaggio circolato sulla app di messaggistica istantanea.", "Il messaggio oggetto della nostra verifica traccia una serie di collegamenti \u2013 sarcasticamente definiti casuali \u2013 tra il \u00ablaboratorio biologico cinese di Wuhan\u00bb, che secondo alcune ipotesi prive di fondamento avrebbe dato vita al nuovo coronavirus Sars-CoV-2, e le case farmaceutiche che hanno prodotto i vaccini contro la Covid-19.", "Nel messaggio si legge: \u00abIl laboratorio biologico cinese di Wuhan \u00e8 di propriet\u00e0 della Glaxosmithkline, che (accidentalmente) possiede la Pfizer!\u201d (quello che fa il vaccino contro il virus che \u00e8 stato (accidentalmente) iniziato al Wuhan Biological Lab e che \u00e8 stato (accidentalmente) finanziato dal dottor Fauci, che (accidentalmente) promuove il vaccino!", "GlaxoSmithKline \u00e8 (accidentalmente) gestita dalla divisione finanziaria di Black Rock, che (accidentalmente) gestisce le finanze della Open Foundation Company (Fondazione Soros), che (accidentalmente) gestisce la francese AXA!", "\u201cSoros (casualmente) possiede la societ\u00e0 tedesca Winterthur, che (casualmente) ha costruito un laboratorio cinese a Wuhan ed \u00e8 stato acquistato dalla tedesca Allianz, che (casualmente) ha Vanguard come azionista, che (casualmente) \u00e8 un azionista di Black Rock, che (casualmente) controlla le banche centrali e gestisce circa un terzo del capitale di investimento globale.", "\u201cBlack Rock\u201d \u00e8 anche (casualmente) un importante azionista di MICROSOFT, di propriet\u00e0 di Bill Gates, che (casualmente) \u00e8 un azionista di Pfizer (che \u2013 ricordate? vende un vaccino miracoloso) e (casualmente) \u00e8 ora il primo sponsor dell\u2019OMS!", "Ora capite come un pipistrello morto venduto in un mercato umido in Cina ha infettato TUTTO IL PIANETA!\u00bb.", "Il messaggio contiene diverse informazioni false e contribuisce a veicolare una teoria del complotto pericolosa e priva di fondamento.", "Andiamo con ordine.", "\u00abIl laboratorio biologico cinese di Wuhan \u00e8 di propriet\u00e0 della Glaxosmithkline\u00bb Si tratta di una notizia falsa.", "Come avevamo spiegato in questo articolo , il National Bio-safety Laboratory di Wuhan \u00e8 un laboratorio con un livello 4 di biosicurezza, il pi\u00f9 alto per lo studio di agenti patogeni pericolosi, gestito dall\u2019 Accademia cinese delle scienze della Repubblica popolare cinese.", "La Gsk (GlaxoSmithKline) \u00e8 un\u2019azienda farmaceutica internazionale fondata a Londra (Regno Unito) e non ha nulla a che fare con il laboratorio cinese.", "\u00abIl virus che \u00e8 stato (accidentalmente) iniziato al Wuhan Biological Lab\u00bb Si tratta di una notizia priva di fondamento.", "Come abbiamo raccontato lo scorso mese di ottobre in questo articolo , la teoria del virus creato artificialmente in laboratorio e poi sfuggito di mano non \u00e8 supportata da alcuna prova esaustiva e i report prodotti per dimostrare questa eventualit\u00e0 non sono considerati validi dalla comunit\u00e0 scientifica di riferimento.", "La causa della pandemia di Covid-19 \u00e8 al momento da ricercare nella naturale evoluzione dei patogeni.", "Lo scorso 10 febbraio un team di scienziati inviato a Wuhan dall\u2019Organizzazione mondiale della sanit\u00e0 (Oms) per indagare sulle origini della pandemia di Covid-19, ha definito estremamente improbabile che il lavoro all\u2019interno del laboratorio di Wuhan fosse la causa dell\u2019epidemia che ha colpito la citt\u00e0 alla fine del 2019.", "Peter Ben Embarek, membro della squadra investigativa e specialista danese in sicurezza alimentare e malattie degli animali, ha dichiarato che l\u2019origine artificiale del virus \u00abnon \u00e8 un\u2019ipotesi che suggeriamo necessiti ulteriori studi\u00bb.", "\u00abIl Wuhan Biological Lab \u00e8 stato (accidentalmente) finanziato dal dottor Fauci\u00bb Si tratta di una notizia fuorviante.", "L\u2019Istituto di virologia di Wuhan, proprietario del laboratorio biologico omonimo, tra il 2015 e il 2019 ha ricevuto un finanziamento di circa 800 mila dollari dal National Institutes of Health (Nih), un\u2019agenzia del dipartimento della salute degli Stati Uniti.", "Dal 1984 il dottor Anthony Fauci \u00e8 direttore dell\u2019Istituto nazionale americano di allergie e malattie infettive (Niaid), che \u00e8 diretta emanazione del Nih.", "Il governo americano non \u00e8 stato l\u2019unico a finanziare l\u2019istituto di Wuhan: il 26 gennaio 2021 l\u2019Unione Europea ha dichiarato di aver assegnato finanziamenti al laboratorio a partire dall\u2019anno 2015.", "\u00abGlaxoSmithKline \u00e8 (accidentalmente) gestita dalla divisione finanziaria di Black Rock\u00bb Si tratta di una notizia fuorviante.", "BlackRock \u00e8 la pi\u00f9 grande societ\u00e0 di investimento al mondo e alla data del 19 marzo 2021 \u00e8 il maggior azionista di Gsk, possedendo il 7,5 percento della compagnia.", "Ci\u00f2 non vuol dire per\u00f2 che Gsk sia \u00abgestita\u00bb da BlackRock.", "\u00abBlack Rock (accidentalmente) gestisce le finanze della Open Foundation Company (Fondazione Soros)\u00bb \u00c8 una notizia falsa.", "L\u2019Open Foundation \u00e8 la pi\u00f9 grande organizzazione filantropica al\u00a0 mondo ed \u00e8 stata fondata nel 1993 dall\u2019imprenditore George Soros.", "La fondazione non ha alcun legame con il fondo BlackRock.", "\u00abOpen Foundation Company gestisce la francese AXA!\u00bb", "Falso.", "Axa \u00e8 una societ\u00e0 quotata in borsa e i nomi dei suoi amministratori, cos\u00ec come le sue fonti di finanziamento, sono note .", "La Open Foundation non gestisce Axa, ma possiede delle quote di Axa Equitable Holdings, una compagnia americana parzialmente posseduta da Axa.", "\u00ab Soros (casualmente) possiede la societ\u00e0 tedesca Winterthur\u00bb Falso.", "Winterthur \u00e8 una societ\u00e0 svizzera di assicurazioni acquistata nel 2006 da Axa.", "\u00abWinterthur (casualmente) ha costruito un laboratorio cinese a Wuhan ed \u00e8 stato acquistato dalla tedesca Allianz\u00bb Falso.", "Come detto, Winterthur \u00e8 una societ\u00e0 assicurativa e non ha nulla a che fare con le costruzioni.", "Il laboratorio di Wuhan \u00e8 stato costruito nel 1956 dal governo cinese.", "\u00ab\u201cBlack Rock\u201d \u00e8 anche (casualmente) un importante azionista di MICROSOFT, di propriet\u00e0 di Bill Gates\u00bb Falso.", "BlackRock \u00e8 il secondo maggior azionista di Microsoft, ma la compagnia informatica non \u00e8 pi\u00f9 di propriet\u00e0 di Bill Gates dal 2014, quando l\u2019imprenditore ha venduto la maggior parte delle sue azioni (ad oggi possiede solo l\u20191,3 per cento della compagnia)."], "category": "Notizia Falsa", "publish_date": "2021-03-19", "tags": ["#verabot", "bill gates", "blackrock", "covid-19", "george soros", "gsk", "nuovo coronavirus sars-cov-2", "pfizer", "vaccino covid"], "links": ["https://facta.news/glossario/vaccino/", "https://facta.news/notizia-falsa/2020/11/19/no-la-glaxo-non-e-proprietaria-del-laboratorio-di-wuhan-e-della-pfizer/", "https://www.cdc.gov/training/QuickLearns/biosafety/", "http://lssf.cas.cn/en/facilities-view.jsp?id=ff8080814ff56599014ff59e677e003d", "http://english.cas.cn/about_us/introduction/201501/t20150114_135284.shtml", "https://www.gsk.com/en-gb/about-us/our-history/", "https://facta.news/storie/2020/10/06/pandemie-teorie-del-complotto-e-virus-usciti-dal-laboratorio-una-storia-che-si-ripete/", "https://facta.news/notizia-falsa/2021/02/17/il-premio-nobel-tasuku-honjo-non-ha-detto-che-sars-cov-2-e-completamente-artificiale/", "https://www.usaspending.gov/search/?hash=f4a73b99d217d3be945c4cf49255633b", "https://www.nih.gov/about-nih/what-we-do/nih-almanac/nih-organization", "https://www.niaid.nih.gov/about/director#:~:text=Anthony%20S.,of%20Allergy%20and%20Infectious%20Diseases", "https://www.europarl.europa.eu/doceo/document/E-9-2020-005963-ASW_EN.html", "https://www.blackrock.com/it", "http://fintel.io/so/us/gsk/blackrock", "https://www.opensocietyfoundations.org/who-we-are", "https://www.reuters.com/companies/AXA.MI", "https://fintel.io/so/us/eqh/soros-fund-management-llc", "https://www.axa.ch/en/about-axa/company/portrait/axa-switzerland/corporate-history.html", "http://english.whiov.cas.cn/About_Us2016/History2016/", "https://it.finance.yahoo.com/quote/MSFT/holders/", "https://www.reuters.com/article/us-microsoft-gates/bill-gates-on-track-to-own-no-microsoft-stock-in-four-years-idUKBREA410YS20140503", "https://medium.com/better-entrepreneur/bill-gates-is-not-the-actual-owner-of-microsoft-he-just-owns-1-3-shares-of-microsoft-2d522aed1b16#:~:text=left%20this%20month.-,Bill%20Gates%20Is%20Not%20the%20Actual%20Owner%20of%20Microsoft%2C%20He,Owns%201.3%25Shares%20of%20Microsoft"]}
{"url": "https://facta.news/fuori-contesto/2021/03/22/questo-ponte-non-e-stato-costruito-per-far-attraversare-gli-animali-in-olanda/", "title": "Questo ponte non \u00e8 stato costruito per far \u00abattraversare\u00bb gli animali in Olanda", "content": ["Il 21 marzo 2021 su Facebook \u00e8 stata pubblicata una foto che mostra, con una visuale dall\u2019alto, un ponte che attraversa una strada a sei corsie ricoperto da un prato e con alberi piantati sopra.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abL\u2019Olanda ha costruito 600 ponti, come questo, per aiutare gli animali ad attraversare per le loro rotte senza rischiare di essere feriti o addirittura uccisi ed evitare incidenti gravi.", "Applausi per l\u2019Olanda\u00bb.", "Si tratta di un contenuto fuorviante che veicola una notizia falsa.", "La foto oggetto della nostra verifica non mostra un ponte in Olanda, ma a Singapore lungo l\u2019autostrada Bukit Timah Expressway , come si pu\u00f2 verificare qui , qui e qui .", "Il ponte, chiamato Eco-Link e costruito nel 2013, collega due riserve naturali nel sud-est asiatico e il suo suo scopo principale \u00e8 di ripristinare la connessione ecologica tra queste due riserve, consentendo alla fauna selvatica di espandere il proprio habitat, come spiegato da un\u2019agenzia governativa di Singapore.", "Precisiamo infine che nei Paesi Bassi esistono circa una trentina di cavalcavia, chiamati ecodotti, che consentono agli animali di attraversare la strada in sicurezza ed \u00e8 in programma la costruzione di altri venti, secondo quanto riportato dall\u2019 Universit\u00e0 di Wageningen ."], "category": "Fuori Contesto", "publish_date": "2021-03-22", "tags": ["animali selvatici", "olanda"], "links": ["https://www.facebook.com/photo.php?fbid=3961382443922319&set=gm.1517541785108812&type=3&theater", "https://www.google.com/maps?q=Bukit+Timah+Expressway&um=1&ie=UTF-8&sa=X&ved=2ahUKEwjNstyoksTvAhWizIUKHagkAMQQ_AUoAXoECBEQAw", "https://www.google.com/maps/place/Eco-Link+@+BKE/@1.3564555,103.7830745,218m/data=!3m1!1e3!4m5!3m4!1s0x31da10fa5a1bdb29:0xfbb04ccfb44343d2!8m2!3d1.3567129!4d103.7835627", "https://graphics.straitstimes.com/STI/STIMEDIA/Interactives/2015/11/feature-ecolink-BKE-national-parks/index.html", "https://www.nparks.gov.sg/activities/events-and-workshops/2016/1/ecolink-guided-walk-9-jan-0900am", "https://www.nparks.gov.sg/gardens-parks-and-nature/parks-and-nature-reserves/bukit-timah-nature-reserve/ecolink-bke", "https://www.nparks.gov.sg/news/2015/11/factsheet-eco-link-at-bke", "https://www.nparks.gov.sg/gardens-parks-and-nature/parks-and-nature-reserves/bukit-timah-nature-reserve/ecolink-bke", "https://www.wur.nl/en/About-Wageningen.htm", "https://www.wur.nl/en/About-Wageningen.htm"]}
{"url": "https://facta.news/notizia-falsa/2021/03/26/non-esistono-prove-che-collegano-la-nave-bloccata-nel-canale-di-suez-a-hillary-clinton/", "title": "Non esistono prove che collegano la nave bloccata nel canale di Suez a Hillary Clinton", "content": ["Il 24 marzo 2021 su Facebook \u00e8 stata pubblicata un\u2019immagine che riporta questo testo: \u00abCanale di Suez bloccato da un\u2019enorme nave container chiamata Evergreen.", "Il trasporto marittimo sempreverde \u00e8 molto probabilmente una copertura per il traffico di essere umani e sessuali.", "HRC = Hillary Rodham Clinton.", "Evergreen = nome del servizio segreto di Hillary.", "Indicativo di chiamata sempreverde H3RC\u00bb.", "Il riferimento \u00e8 all\u2019episodio avvenuto lo scorso 23 marzo quando una nave portacontainer \u00e8 rimasta incagliata nel Canale di Suez (Egitto) ostacolando la tratta delle altre navi commerciali.", "La notizia contenuta nel messaggio \u00e8 falsa.", "Andiamo con ordine analizzando i singoli elementi riportati nel post oggetto della nostra verifica.", "La nave rimasta bloccata nel canale di Suez si chiama Ever Given e non \u00abEvergreen\u00bb.", "Evergreen Marine Corp \u00e8 invece il nome della compagnia con sede a Taiwan proprietaria della nave.", "Il nome in codice assegnato dai servizi segreti americani all\u2019ex segretaria di Stato Hillary Clinton quando il marito Bill era presidente degli Stati Uniti, era \u00abEvergreen\u00bb.", "La stessa Clinton lo ha detto nel 2008 durante un incontro pubblico.", "\u00c8 anche vero che il nome intero dell\u2019ex segretaria di Stato \u00e8 Hillary Rodham Clinton e quindi le sue iniziali sono HRC.", "Infine, \u00e8 vero che l\u2019 indicativo di chiamata assegnato alla nave Ever Given e utilizzato per le comunicazioni radio \u00e8 H3RC , simile quindi all\u2019acronimo HRC.", "Come ha ricostruito il sito di fact-checking PolitiFact , tutti questi elementi sono stati inseriti in un teoria cospirazionista privi di prove che collega Hillary Clinton alla nave e a un traffico di esseri umani.", "Non risulta esistere infatti alcuna documentazione pubblica che colleghi in qualunque modo Clinton alla nave e non esistono riscontri che la compagnia proprietaria della nave sia coinvolta in traffici di essere umani.", "Questo caso di disinformazione si inserisce nella teoria complottista denominata QAnon, secondo cui esisterebbe un deep state formato da politici, imprenditori e celebrit\u00e0 di Hollywood vicini al mondo della pedofilia e politicamente attivi contro Trump.", "Facta ha approfondito la questione qui ."], "category": "Notizia Falsa", "publish_date": "2021-03-26", "tags": ["canale di suez", "hillary clinton", "qanon"], "links": ["https://www.facebook.com/photo/?fbid=10219601329527269&set=basw.AbqOE4d-_6YQ5Ms-w7sJZRPJSxjxLVBqKSQBQbkB9AqBwXTfU740ba2h01Ee953R9k6qm20KeIFv1lHe8i-mMxpWt0dNOOA2BJllv-1yPew8bZTeo7Tr_dwvAFanCgGyL59EDb_csY0Z0wK02TwwkNGzapS20teRqa7BF_seOwvTLCW9GD4t5WLyn0E2J-aKRpVxRjYbIyul0WcNj9yurJ6f&opaqueCursor=Abrt0iqvDW2Al4u532SHmV5gf9Vr9dMUiw4B0Xr90-dVZzX_rlnBDxCOEQ48KZx2DZYXrtG6WSqv17JvcU2rf-ljjnKLVOB721gKVan8Y0jWgB4kt0ej9gbJ2uxTrdMK9FAgTpPAz5aXu1wHi1AZsTj4afYHOmCLzeWlFdqLT0B1yFZCgn74a6gktoJ1JNzSQFao1VxaXUOw4UcIATN_rnOtO5Dv9SVIyxIBeYYlmN832-a8yxvLHujANYLw88BOk854VEr2qNNij7fSQERp-JqI86eLIe-_zZBh59YtcxjpNQoxQkBGPNUp8ryyBV8GX2yTwzKtmu3Uqr7EGnSiJeiy0I4vH0LCZP8ZD9CLOz_4-4QGFgnhtXsVdWzHZopJMcYbGgqpMgiITQVVjrjzqGlm7AQzVm-27iXORjh6AIZ4ilEZITqpYc8_GwPQAoksUQHEfApW43hnswUVRA4sdEpAOXh-thYDJ32DmQ-9mmvtrdsqAih__fP7yNncznfV7FU-e_9gnnWB3uMhNg_rwNxS1r0SskeUB3z5Vtignnq2HSfFba2pcDwLVTVTrDmn5jnra6JVSl9tF0qe_y2TGEt3AeSzpq_1_7ika2Se2NxJUUV7cbe-mgA3rhJ6ATnb09suPbxczGco818fKcaWJNde", "https://www.ansa.it/sito/notizie/topnews/2021/03/24/egitto-cargo-arenato-blocca-il-canale-di-suez_7e86a252-d634-4242-a3b4-06d43296553a.html", "https://www.evergreen-marine.com/tuf1/jsp/TUF1_News.jsp?newsType=G2&newsId=NEWS2021032600007942&lang=en", "https://www.evergreen-marine.com/tbi1/jsp/TBI1_CorporateProfile.jsp", "https://www.hillaryclinton.com/about/", "https://www.cbsnews.com/news/while-campaigning-in-montana-clinton-reveals-secret-service-codename/", "https://www.hillaryclinton.com/", "https://www.egmdss.com/gmdss-courses/mod/page/view.php?id=607", "https://www.vesseltracker.com/cn/Ships/Ever-Given-9811000.html?show=details", "https://www.politifact.com/factchecks/2021/mar/25/facebook-posts/evergreen-ship-blocking-suez-canal-not-linked-hill/", "https://leadstories.com/hoax-alert/2021/03/fact-check-no-evidence-behind-wave-of-claims-tying-hillary-clinton-human-trafficking-and-cargo-ship-stuck-in-suez-canal.html", "https://facta.news/storie/2020/08/03/cose-qanon-la-complessa-teoria-del-complotto-che-sta-arrivando-in-italia/"]}
{"url": "https://facta.news/fuori-contesto/2021/03/24/il-bollo-auto-non-e-stato-cancellato-ma-le-pendenze-di-chi-non-lo-ha-pagato-tra-il-2000-e-il-2010-potrebbero-essere-condonate/", "title": "Il bollo auto non \u00e8 stato \u00abcancellato\u00bb, ma le pendenze di chi non lo ha pagato tra il 2000 e il 2010 potrebbero essere condonate", "content": ["Il 22 marzo 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo dal titolo \u00abDraghi cancella il bollo auto!", "Una mossa senza precedenti!\u00bb, pubblicato il 4 marzo 2021 dal sito web Trend-online.com .", "Nell\u2019articolo si legge che Mario Draghi avrebbe cancellato il bollo auto \u00abcon un vero e proprio colpo di teatro\u00bb, grazie a un provvedimento contenuto nel dl Sostegni che \u00abprevede l\u2019azzeramento dei debiti emessi nel 2015\u00bb.", "Si tratta di una notizia fuorviante e superata dagli eventi..", "Innanzitutto, il provvedimento citato nell\u2019articolo \u00e8 stato pubblicato in Gazzetta Ufficiale e compare all\u2019articolo 4 del decreto-legge n. 41 del 22 marzo 2021.", "Il testo di legge prevede che siano \u00abautomaticamente annullati i debiti\u00bb contenuti nelle cartelle esattoriali fino a 5 mila euro (comprensivi di eventuali interessi) relative alle imposte non pagate.", "Questo condono \u2013 come lo ha definito lo stesso Draghi nella conferenza stampa del 19 marzo scorso \u2013 riguarder\u00e0 tuttavia solo le persone con un reddito massimo imponibile di 30 mila euro e solo le cartelle riferite al periodo che va dal 2000 e dal 2010 (dunque non fino al 2015, come riportato nell\u2019articolo, ma questo punto \u00e8 stato modificato in seguito ad un acceso dibattito interno all\u2019esecutivo e l\u2019affermazione era sostanzialmente corretta al tempo della pubblicazione).", "Il bollo auto \u00e8 un\u2019imposta gestita dalle regioni e dalle province autonome che grava sugli autoveicoli e i motoveicoli immatricolati in Italia.", "La tassa \u00e8 prevista dal cosiddetto \u201cTesto unico delle leggi sulle tasse automobilistiche\u201d\u00a0 ( D.P.R. 5 febbraio 1953 n. 39 ) e dovr\u00e0 essere regolarmente pagata anche per il 2021.", "Il governo Draghi non ha infatti \u00abcancellato\u00bb il bollo auto, ma ha attuato un semplice condono sui pagamenti inevasi tra il 2000 e il 2010.", "Copertina photo credits: Automobile Italia via Flickr"], "category": "Fuori Contesto", "publish_date": "2021-03-24", "tags": ["bollo", "bollo auto", "condono", "governo draghi", "mario draghi"], "links": ["https://www.trend-online.com/fisco-tasse/bollo-auto-mario-draghi/?fbclid=IwAR2TreD2OQ80G1xVyF6YskTfb6qW8Jzoqbi1G1E5ICcW_Su50VcAs0-kjEw", "https://www.governo.it/it/governo/draghi/presidente-del-consiglio/mario-draghi", "https://www.gazzettaufficiale.it/eli/id/2021/03/22/21G00049/SG", "https://www.ilfattoquotidiano.it/2021/03/19/il-governo-ha-approvato-il-decreto-sostegni-braccio-di-ferro-sul-condono-fiscale-lo-stralcio-vale-per-le-cartelle-fino-al-2010/6139438/", "https://www.lastampa.it/topnews/primo-piano/2021/03/19/news/e-scontro-sullo-stralcio-di-61-milioni-di-cartelle-pd-e-leu-no-alla-sanatoria-1.40043538", "https://www.agenziaentrate.gov.it/portale/web/guest/schede/pagamenti/bollo-auto/scheda-info-bollo-auto-2010", "https://www.gazzettaufficiale.it/eli/id/1953/02/10/053U0039/sg", "https://www.flickr.com/photos/automobileitalia/32690327856"]}
{"url": "https://facta.news/notizia-falsa/2021/03/23/no-george-soros-non-possiede-il-75-per-cento-della-casa-farmaceutica-moderna/", "title": "No, George Soros non possiede il 75 per cento della casa farmaceutica Moderna", "content": ["Il 22 marzo 2021 su Facebook \u00e8 stata pubblicata una foto di George Soros , imprenditore e filantropo bersaglio da tempo di diverse teorie del complotto.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abIl 75% dell\u2019azienda Moderna appartiene a questo tizio\u00bb.", "Si tratta di una notizia falsa.", "Moderna \u00e8 un\u2019azienda farmaceutica fondata nel 2010 da Derrick Rossi, Robert Langer, Kenneth R Chien e da Noubar Afeyan.", "Ha sede nel Massachusetts (Stati Uniti d\u2019America), \u00e8 quotata in borsa ed attiva nel campo delle biotecnologie, in particolare nella ricerca e nello sviluppo di farmaci basati sulla tecnologia che dell\u2019 Rna messaggero o mRNA.", "Moderna ha sviluppato , ad esempio, un vaccino a mRNA contro il nuovo Coronavirus ( qui avevamo spiegato come funziona).", "La notizia che George Soros possieda il 75 per cento di Moderna \u00e8 priva riscontri.", "L\u2019imprenditore non risulta tra i primi dieci investitori dell\u2019azienda farmaceutica, come si pu\u00f2 verificare qui e qui .", "Tra i principali azionisti compare il Fondo BlackRock, falsamente collegato in un\u2019altra bufala a George Soros.", "In precedenza ci siamo gi\u00e0 occupati di diverse notizie false su George Soros ( qui , qui , qui , qui e qui )."], "category": "Notizia Falsa", "publish_date": "2021-03-23", "tags": ["#verabot", "covid-19", "george soros", "moderna", "nuovo coronavirus sars-cov-2"], "links": ["https://www.facebook.com/photo.php?fbid=1119000475191479&set=a.218014938623375&type=3&theater", "https://www.georgesoros.com/the-life-of-george-soros/", "https://www.valigiablu.it/teorie-complotto-soros/", "https://www.reuters.com/article/uk-factcheck-moderna-fauci-gates-idUSKBN25S5GD", "https://investors.modernatx.com/", "https://www.modernatx.com/about-us", "https://facta.news/glossario/mrna/", "https://www.epicentro.iss.it/vaccini/covid-19-vaccino-moderna", "https://facta.news/glossario/vaccino/", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://money.cnn.com/quote/shareholders/shareholders.html?symb=MRNA&subView=institutional", "https://finance.yahoo.com/quote/MRNA/holders?p=MRNA", "https://facta.news/notizia-falsa/2021/03/19/no-la-pandemia-di-covid-19-non-e-stata-orchestrata-bill-gates-e-george-soros-con-laiuto-di-case-farmaceutiche-e-societa-dinvestimento/", "https://facta.news/notizia-falsa/2021/01/21/no-george-soros-non-e-stato-arrestato-in-germania-da-un-commando-americano/", "https://facta.news/notizia-falsa/2020/11/24/no-george-soros-non-e-stato-arrestato-per-interferenza-elettorale-nelle-elezioni-usa/", "https://facta.news/notizia-falsa/2020/09/18/no-george-soros-e-marina-abramovic-non-sono-stati-giustiziati/", "https://facta.news/notizia-falsa/2020/08/03/no-george-soros-non-ha-dichiarato-abbattero-gli-stati-uniti-creando-gruppi-di-odio-razziale/", "https://facta.news/notizia-falsa/2020/06/16/il-video-dellintervista-a-un-manifestante-pagato-da-soros-e-in-realta-una-scena-satirica/"]}
{"url": "https://facta.news/notizia-falsa/2021/03/25/no-queste-foto-non-mostrano-degli-scheletri-di-giganti-2/", "title": "No, queste foto non mostrano degli scheletri di giganti", "content": ["Il 22 marzo 2021 su Facebook sono state pubblicate diverse foto che, secondo l\u2019autore del post, mostrerebbero dei presunti scheletri di giganti vissuti nel passato.", "Si tratta di una notizia falsa.", "Andiamo con ordine.", "La prima immagine mostra delle persone, con una divisa gialla e blu, intorno a quello che sembra uno scheletro gigante.", "In realt\u00e0, l\u2019immagine \u00e8 una creazione grafica elaborata dall\u2019utente Whitmath57 per il contest Worth 1000 che, spiega il sito di fact-checking Snopes , invita i partecipanti a creare immagini che giochino con dimensioni e prospettiva.", "Di questa immagine ci eravamo gi\u00e0 occupati precedenza ( qui ).", "La seconda immagine mostra due presunti scheletri di giganti e alle loro spalle due uomini che indossano un turbante, uno dei quali tiene in mano un piccone.", "Come hanno verificato i colleghi di Afp , si tratta in realt\u00e0 di un gioco di prospettiva per far sembrare le dimensioni dei due scheletri pi\u00f9 grandi rispetto a quanto non lo siano realmente.", "La terza immagine mostra un presunto scheletro di un gigante accanto ad una scavatrice.", "L\u2019immagine in realt\u00e0 \u00e8 stata creata il 9 aprile 2004 da parte di un utente (di nome Amaranto) sulla piattaforma di crowdsourcing DesignCrowd .", "L\u2019utente ha creato il contenuto oggetto di analisi con un tool di modifica di immagini per il contest Archaeological Anomalies 4 che invitava i partecipanti a creare della false scoperte archeologiche, come si pu\u00f2 verificare qui .", "La quarta immagine mostra uno scheletro gigante esposto all\u2019interno di quello che sembra un museo.", "Si tratta di un finto scheletro ( qui , qui e qui ) esposto all\u2019interno del museo Mystery Park in Interlaken (Svizzera) ideato da Erich von D\u00e4niken , scrittore e sostenitore della teoria priva di fondamento secondo cui nell\u2019antichit\u00e0 gli alieni avrebbero visitato la Terra.", "Questo spazio espositivo ha chiuso nel 2006 per difficolt\u00e0 economiche e successivamente si \u00e8 trasformato in un parco di divertimenti denominato Jungfrau Park.", "La quinta immagine mostra una donna con una maglietta blu accanto ad un presunto scheletro di enormi dimensioni.", "Come ha spiegato il sito di fact-checking Bufale.net , in realt\u00e0 \u00able immagini mostrano un\u2019 installazione dell\u2019artista Tu Wei-Cheng in occasione della Biennale di Thailandia\u00bb svoltasi a novembre 2018 nella provincia di Krabi, in Thailandia.", "L\u2019opera \u00e8 stata esposta nella grotta di Khao Khanab Nam.", "La pagina social ufficiale della Biennale ha pubblicato filmati e video dell\u2019installazione, come si pu\u00f2 verificare qui .", "La sesta immagine mostra un uomo in posa davanti a quello che sembra un femore umano di enormi dimensioni.", "In realt\u00e0 il femore \u00e8 finto, realizzato da Joe Taylor , ideatore e direttore del museo creazionista Mt.", "Blanco Fossil Museum in Texas (Stati Uniti d\u2019America).", "Taylor ha chiarito di aver scolpito l\u2019osso dopo aver ricevuto una richiesta da parte di un uomo che affermava, senza fornire alcuna prova, di aver trovato l\u2019originale in Turchia.", "L\u2019ultima immagine in bianco e nero, infine, mostra due persone ai lati di quella che sembra una mummia gigante.", "Lo scatto risale al 1908 ed \u00e8 stato pubblicato all\u2019epoca sul S alt Lake Tribune , giornale statunitense pubblicato nella citt\u00e0 di Salt Lake City (Stato dello Utah) come si pu\u00f2 verificare qui .", "Secondo quanto riportato da articoli dell\u2019epoca, nel 1895 in una grotta vicino San Diego era stata trovata una mummia gigante.", "Nel 1908 lo Smithsonian Institution , istituto statunitense di istruzione e ricerca, dopo aver analizzato un campione di pelle della mummia, stabil\u00ec ( qui e qui ) che si trattava di un falso."], "category": "Notizia Falsa", "publish_date": "2021-03-25", "tags": ["giganti", "scheletri giganti"], "links": ["https://www.facebook.com/groups/718566681847919/permalink/1357949801242934/", "https://www.designcrowd.com/design/8854061", "https://blog.designcrowd.com/article/898/worth1000-on-designcrowd?src=w1k", "https://www.snopes.com/fact-check/is-this-goliath-skeleton-real/", "https://facta.news/fuori-contesto/2020/07/28/no-queste-foto-non-mostrano-degli-scheletri-di-giganti/", "https://factuel.afp.com/des-squelettes-geants-decouverts-en-arabie-saoudite-faux-des-photomontages", "https://www.designcrowd.com/", "https://www.designcrowd.com/community/contest.aspx?id=1679918", "https://www.designcrowd.com/design/9106419", "https://www.gettyimages.ch/detail/nachrichtenfoto/visitors-walk-by-a-ten-meter-high-skeleton-in-the-nachrichtenfoto/94824961?language=it", "https://www.vice.com/en/article/vbwa73/this-theme-park-devoted-to-ancient-aliens-really-makes-you-think", "http://www.jasoncolavito.com/blog/creationists-claim-erich-von-danikens-model-giant-skeleton-as-proof-of-bible", "https://www.cicap.org/n/articolo.php?id=278894", "https://www.cicap.org/n/articolo.php?id=278894", "https://www.swissinfo.ch/eng/closure-of-mystery-park-is-no-enigma/5576928", "https://en.wikipedia.org/wiki/Jungfrau_Park", "https://www.jungfraupark.ch/", "https://www.bufale.net/scoperto-scheletro-di-gigante-umano-in-thailandia/", "https://taiwantoday.tw/news.php?unit=18&post=144849", "https://www.facebook.com/watch/?v=2282783775277052", "http://mtblanco.com/about/", "https://www.treccani.it/enciclopedia/creazionismo/", "http://mtblanco.com/", "http://mtblanco.com/2015/10/giant-human-femur-bone-answering-questions/", "https://www.sltrib.com/", "https://www.sltrib.com/", "https://hatch.kookscience.com/wiki/File:San_Diego_Giant_-_Exhibitor_(right)_and_W._J._McGee_(left)_of_the_Smithsonian,_unknown_date.jpg", "https://hatch.kookscience.com/wiki/San_Diego_Giant#cite_note-3", "https://www.si.edu/", "https://hoaxeye.com/2020/11/23/fake-giants/", "https://chroniclingamerica.loc.gov/lccn/sn83045396/1908-06-07/ed-1/seq-17/"]}
{"url": "https://facta.news/notizia-vera/2021/03/24/si-questa-foto-mostra-una-lezione-di-didattica-a-distanza-durante-lepidemia-di-polio-del-1937/", "title": "S\u00ec, questa foto mostra una lezione di didattica a distanza durante l\u2019epidemia di polio del 1937", "content": ["Il 24 marzo 2021 la redazione di Facta ha ricevuto la richiesta di verificare una foto in bianco e nero pubblicata anche su Facebook ( qui ).", "Lo scatto mostra quattro bambini seduti davanti una radio con dei libri.", "La foto \u00e8 accompagnata da questo commento: \u00abLa prima DAD della storia.", "\u201cI bambini ascoltano le lezioni da remoto durante l\u2019epidemia di polio negli anni \u201940 con gli insegnanti che leggono le lezioni alla radio\u201d\u00bb.", "Il riferimento \u00e8 alla didattica a distanza (Dad) utilizzata in diversi Paesi al mondo dopo la chiusura degli istituti scolastici come misura di contrasto alla diffusione del nuovo coronavirus Sars-CoV-2.", "La notizia oggetto della nostra analisi \u00e8 vera.", "La fotografia \u00e8 stata scattata nel 1937 e mostra quattro bambini a Chicago, negli Stati Uniti d\u2019America, ascoltare a casa alla radio una lezione, come previsto da diversi dirigenti scolastici dal momento che le scuole erano state chiuse a causa di un\u2019epidemia di poliomielite nel Paese, come si pu\u00f2 verificare qui .", "Secondo diverse analisi ( qui e qui ) si sarebbe trattato del primo esperimento su larga scala di didattica a distanza."], "category": "Notizia Vera", "publish_date": "2021-03-24", "tags": ["didattica a distanza", "poliomielite", "stati uniti america"], "links": ["https://www.facebook.com/marcellavicoopenspace/photos/a.2090410631187433/2991219971106490/?type=3&theater", "https://en.unesco.org/covid19/educationresponse", "https://www.newspapers.com/clip/59888554/children-to-be-taught-by-radio-dixon/", "https://www.epicentro.iss.it/polio/", "https://www.gettyimages.it/detail/fotografie-di-cronaca/due-to-the-epidemic-of-infantile-paralysis-in-fotografie-di-cronaca/515170206?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643", "https://theconversation.com/remote-learning-isnt-new-radio-instruction-in-the-1937-polio-epidemic-143797", "https://www.washingtonpost.com/education/2020/04/03/chicago-schools-closed-during-1937-polio-epidemic-kids-learned-home-over-radio/"]}
{"url": "https://facta.news/notizia-falsa/2021/03/24/le-giustificazioni-di-sgarbi-per-non-indossare-la-mascherina-alla-camera-non-sono-valide/", "title": "Le giustificazioni di Sgarbi per non indossare la mascherina alla Camera non sono scientificamente valide", "content": ["Il 24 marzo 2021 la redazione di Facta ha ricevuto via WhatsApp la richiesta di verificare la fondatezza della richiesta del deputato Vittorio Sgarbi che, in questo intervento alla Camera del 23 marzo 2021, chiedeva di poter parlare senza la mascherina.", "Sgarbi ha argomentato la sua posizione dichiarando di non averne bisogno in quanto \u00abmi hanno fatto conoscere di aver avuto, nel mese di dicembre, il Covid, e quindi di avere gli anticorpi\u00bb e di avere un certificato medico che gli permetterebbe l\u2019esenzione dall\u2019obbligo di indossare la mascherina.", "Come ulteriore motivazione Sgarbi ha affermato \u00abin ordine al fatto che, dopo ulteriori visite, risulto affetto da cancro, le chiedo di poter parlare senza la mascherina\u00bb.", "Alla risposta negativa del vicepresidente della Camera, Andrea Mandelli , Sgarbi replica che si tratta di un obbligo irragionevole, in quanto la Covid-19 \u00e8 una malattia \u00abdi cui \u00e8 immune\u00bb e che \u00abnon pu\u00f2 trasmettere\u00bb.", "L\u2019affermazione di Sgarbi sull\u2019immunit\u00e0 \u00e8 falsa.", "Inoltre, la sua malattia non \u00e8 una giustificazione per abbandonare l\u2019uso della mascherina.", "Andiamo con ordine.", "L\u2019immunit\u00e0 acquisita dopo l\u2019infezione naturale da Sars-CoV-2 non \u00e8 necessariamente permanente ed \u00e8 possibile reinfettarsi .", "Secondo un ampio studio pubblicato su Lancet il 17 marzo 2021, che ha analizzato quattro milioni di pazienti danesi, in media l\u2019infezione da Sars-CoV-2 offre una protezione di circa l\u201980 per cento dalla reinfezione.", "Protezione che per\u00f2 cala al 47 per cento nei soggetti sopra i 65 anni (Vittorio Sgarbi, nato l\u20198 maggio 1952, ha 68 anni ).", "Sgarbi quindi ha circa met\u00e0 delle chances di infettarsi ed essere di nuovo contagioso rispetto a chi non ha mai avuto la Covid-19: non pu\u00f2 quindi considerarsi del tutto immune.", "In secondo luogo, la diagnosi di cancro non \u00e8 in alcun modo un motivo per abbandonare l\u2019uso della mascherina.", "Al contrario, \u00e8 esplicitamente consigliata per i pazienti oncologici dall\u2019Associazione italiana di oncologia medica, ma anche dall\u2019Associazione italiana contro le leucemie.", "Secondo l\u2019Associazione italiana per la ricerca sul cancro, in una serie di domande e risposte pubblicate il 5 marzo 2021 su vaccini anti Covid-19 e cancro, \u00abl\u2019uso di mascherine ffp2, di gel disinfettante e il distanziamento sociale devono rimanere le prime e indispensabili misure di prevenzione per i malati di cancro\u00bb.", "In conclusione, gli argomenti di Vittorio Sgarbi non giustificano l\u2019esenzione dall\u2019uso della mascherina, che invece almeno nei luoghi chiusi sono utili , insieme ad altre misure, per proteggere s\u00e9 stessi e gli altri dal contagio con il virus Sars-CoV-2."], "category": "Notizia Falsa", "publish_date": "2021-03-24", "tags": ["#verabot", "cancro", "covid-19", "immunit\u00e0", "mascherina", "reinfezione", "sars-cov-2", "vittorio sgarbi"], "links": ["https://www.camera.it/leg18/29?shadow_deputato=34510&idLegislatura=18", "https://video.corriere.it/politica/sgarbi-camera-ho-cancro-ho-avuto-covid-tolgo-mascherina/5c7d17ae-8c1e-11eb-9bf5-145cd1352910?vclk=video3CHP%7Csgarbi-camera-ho-cancro-ho-avuto-covid-tolgo-mascherina", "https://www.camera.it/leg18/29?shadow_deputato=306430&idLegislatura=18", "https://www.bmj.com/content/372/bmj.n99", "https://www.thelancet.com/journals/lancet/article/PIIS0140-6736(21)00575-4/fulltext", "https://www.camera.it/leg18/29?shadow_deputato=34510&idLegislatura=18", "https://www.fondazioneaiom.it/infezione-da-coronavirus-covid-19-e-pazienti-oncologici-cosa-fare/", "https://www.ail.it/tutte-le-news/816-ecco-le-raccomandazioni-ufficiali-per-i-pazienti-oncologici-e-onco-ematologici", "https://www.airc.it/cancro/affronta-la-malattia/come-affrontare-la-malattia/vaccini-anti-covid-19-cancro", "https://facta.news/storie/2020/10/13/che-cosa-dice-la-scienza-sullobbligo-delle-mascherine-allaperto/", "https://facta.news/notizia-falsa/2021/03/01/le-mascherine-funzionano-non-fanno-solo-male-ne-sono-un-crimine/", "https://facta.news/notizia-imprecisa/2021/02/25/no-uno-studio-non-ha-messo-in-dubbio-lutilita-delle-mascherine/"]}
{"url": "https://facta.news/fuori-contesto/2021/03/23/gli-assegni-pensionistici-di-marzo-potrebbero-essere-piu-bassi-del-solito-ma-la-colpa-non-e-del-governo-draghi/", "title": "Gli assegni pensionistici di marzo potrebbero essere pi\u00f9 bassi del solito, ma la colpa non \u00e8 del governo Draghi", "content": ["Il 23 marzo 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un post Facebook che recita: \u00ab28 Euro in meno a pensione!!", "Una delle prime mosse di Draghi !!", "Chi \u00e8 arrivato alla pensione a dato il sangue)) tutti zitti??\u00bb.", "Si tratta di una notizia fuorviante.", "Nel suo primo mese di governo, l\u2019esecutivo guidato da Mario Draghi non ha approvato provvedimenti che comportano tagli agli assegni pensionistici, come si pu\u00f2 verificare attraverso il portale della presidenza del Consiglio dei ministri.", "I \u00ab28 euro in meno\u00bb riscontrati dall\u2019autore del post potrebbero essere invece dovuti al ricalcolo dell\u2019Irpef 2020, con una trattenuta calcolata in base ai dati dichiarati all\u2019Agenzia delle Entrate.", "Come ha comunicato l\u2019Inps (Istituto nazionale previdenza sociale) sul suo sito ufficiale, oltre all\u2019Irpef mensile e alle addizionali regionali e comunali relative al 2020 (trattenute in undici rate e dunque presenti anche nelle restanti mensilit\u00e0) il cedolino di marzo contiene anche \u00abil recupero delle ritenute erariali relative al 2020 laddove le stesse siano state effettuate in misura inferiore rispetto a quanto dovuto su base annua\u00bb.", "Vale la pena specificare che il ricalcolo Irpef consiste in un conguaglio e che il suo importo viene calcolato dopo aver verificato se il pensionato ha pagato o meno il dovuto nell\u2019anno precedente.", "Per questo motivo il calcolo pu\u00f2 essere seguito da una trattenuta oppure da un credito, a seconda dei casi.", "\u00abNon si tratta di un\u2019erosione della pensione\u00bb tranquillizzano i sindacati confederali dei sindacati, \u00abrimane per\u00f2 evidente di come sia urgente una riforma fiscale e un supporto nel passaggio al digitale anche per i pensionati pi\u00f9 anziani\u00bb."], "category": "Fuori Contesto", "publish_date": "2021-03-23", "tags": ["governo draghi", "inps", "irpef", "mario draghi", "pensione"], "links": ["https://www.governo.it/it/governo/draghi/presidente-del-consiglio/mario-draghi", "https://www.governo.it/it/provvedimenti", "https://www.inps.it/nuovoportaleinps/default.aspx?itemdir=55005", "https://www.treccani.it/vocabolario/conguaglio/", "https://www.piacenzasera.it/2021/02/sorpresa-delle-pensioni-di-marzo-assegno-piu-basso-per-il-ricalcolo-dellirpef/372785/"]}
{"url": "https://facta.news/notizia-falsa/2021/03/26/no-i-tamponi-non-introducono-nel-nostro-corpo-una-sostanza-cancerogena/", "title": "No, i tamponi non introducono nel nostro corpo una sostanza cancerogena", "content": ["Il 26 marzo 2021 la redazione di Facta ha ricevuto la notizia di verificare un video inviatoci via WhatsApp.", "Non siamo stati in grado di identificare l\u2019autore e la fonte originale.", "La versione pi\u00f9 lontana nel tempo che siamo riusciti a identificare \u00e8 stata pubblicata dal canale FreeSpeechWarrior sulla piattaforma video BitChute alle 02:12 del mattino (ora italiana) del 25 marzo 2021.", "Il video mostra un uomo di mezza et\u00e0 con occhiali scuri che parla in lingua inglese all\u2019interno della propria automobile e mostra una scatola di un \u00abCovid-19 Self-Test Kit\u00bb distribuito dal National Health Service , il servizio sanitario inglese.", "Sulla scatola l\u2019uomo indica il simbolo \u00abSterile Eo\u00bb che appare poi sovraimpresso in evidenza nel video.", "La persona nel video deduce, da una ricerca su Google che mostra sul proprio smartphone, che i tamponi conterrebbero ossido di etilene, una sostanza altamente tossica e cancerogena che verrebbe somministrata all\u2019organismo, provocando tumori e malattie in chi si sottopone al tampone nasofaringeo per diagnosticare l\u2019infezione da nuovo coronavirus.", "Si tratta di una notizia falsa.", "I tamponi sono sterilizzati con ossido di etilene, ma la sostanza non \u00e8 presente nei tamponi finiti.", "Innanzitutto \u00e8 vero che \u00abSterile Eo\u00bb \u00e8 il simbolo Iso per indicare che un dispositivo medico \u00e8 stato sterilizzato usando ossido di etilene.", "L\u2019ossido di etilene \u00e8 una sostanza chimica che viene usata regolarmente per la sterilizzazione di dispositivi medici, spesso come unico mezzo di sterilizzazione efficace che non danneggia i materiali del dispositivo.", "Tra questi dispositivi ci sono anche i tamponi nasofaringei per la diagnosi di infezione da Sars-CoV-2, come \u00e8 apertamente documentato dai produttori: lo si vede nel video, ma anche, ad esempio, qui e qui .", "\u00c8 poi vero che l\u2019ossido di etilene di per s\u00e9 \u00e8 una sostanza estremamente tossica .", "Le procedure di sterilizzazione per\u00f2 tengono ampiamente conto di questo potenziale problema e l\u2019ossido di etilene viene quindi rimosso , normalmente tramite aerazione per 8-12 ore a 50-60 \u00b0C.\u00a0 Sui prodotti in commercio vi sono numerosi controlli da parte delle agenzie per sincerarsi che non rimangano residui di ossido di etilene sul dispositivo.", "In particolare l\u2019Agenzia europea per i farmaci (Ema) ha stabilito delle linee guida stringenti sui livelli residui di ossido di etilene.", "Nello specifico, i tamponi per le analisi del Dna tramite Pcr (assimilabili quindi ai tamponi molecolari per Sars-CoV-2) non contengono tracce rilevabili di ossido di etilene, secondo uno studio del 2017.", "In conclusione, nei tamponi finiti non rimane nessuna traccia significativa di ossido di etilene.", "\u00c8 una procedura di sterilizzazione molto comune per i dispositivi medici, che ne garantisce la sicurezza.", "Proprio per la potenziale pericolosit\u00e0 della sostanza, l\u2019ossido di etilene viene accuratamente rimosso dai dispositivi e il livello residuo \u00e8 sottoposto a rigorosa regolamentazione."], "category": "Notizia Falsa", "publish_date": "2021-03-26", "tags": ["#verabot", "covid-19", "ossido di etilene", "sars-cov-2", "tamponi", "tamponi rino-faringei"], "links": ["https://archive.vn/CQgRJ", "https://www.reuters.com/article/health-coronavirus-britain-test-idUSKBN28X1KN", "https://www.nhs.uk/", "https://www.iso.org/obp/ui#iso:grs:7000:2501", "https://www.nurse24.it/studenti/procedure/sterilizzazione-dispositivi-medici-metodi.html", "https://www.fda.gov/medical-devices/general-hospital-devices-and-supplies/ethylene-oxide-sterilization-medical-devices", "https://www.centogene.com/covid-19/testing/centoswab.html", "https://www.clinisciences.com/it/read/newsletter-26/covid-19-because-it-all-begins-2304.html", "https://www.cancer.gov/about-cancer/causes-prevention/risk/substances/ethylene-oxide", "https://www.draeger.com/it_it/Chemical-Industry/Dangerous-Substances-Ethylene-Oxide", "https://www.cdc.gov/infectioncontrol/guidelines/disinfection/sterilization/ethylene-oxide.html#:~:text=Mechanical%20aeration%20for%208%20to,chamber%20as%20a%20continuous%20process.", "https://www.fda.gov/medical-devices/general-hospital-devices-and-supplies/ethylene-oxide-sterilization-medical-devices#how", "https://www.ema.europa.eu/en/documents/scientific-guideline/guideline-sterilisation-medicinal-product-active-substance-excipient-primary-container_en.pdf", "https://www.sciencedirect.com/science/article/abs/pii/S1355030616300971"]}
{"url": "https://facta.news/notizia-falsa/2021/03/29/no-nel-2020-listat-non-ha-registrato-meno-decessi-rispetto-ai-cinque-anni-precedenti/", "title": "No, nel 2020 l\u2019Istat non ha registrato meno decessi rispetto ai cinque anni precedenti", "content": ["Il 16 marzo 2021 su Facebook \u00e8 stata pubblicata l\u2019immagine di una tabella che mostrerebbe i dati dell\u2019Istituto nazionale di statistica (Istat) relativi al numero totale dei decessi annuali dal 2015 fino al 2020.", "Secondo a quanto si legge nella tabella, lo scorso anno \u2013 periodo che ha visto l \u2019inizio della pandemia di nuovo coronavirus Sars-CoV-2 \u2013 sarebbero stati registrati meno decessi rispetto ai cinque anni precedenti.", "L\u2019immagine \u00e8 accompagnata da questo testo, scritto da chi ha pubblicato il post su Facebook: \u00abEcco i dati dell\u2019 \u2018anno horribilis,in nome dei quali ci hanno tolto la libert\u00e0 e in gran parte distrutto l\u2019economia \u2026.cos\u2019altro vi serve per capire il teatro dell\u2019assurdo messo in piedi da NWO\u2026\u00bb.", "Si tratta di una notizia falsa.", "Partiamo analizzando i dati sui decessi annuali dal 2015 al 2019 indicati nella tabella oggetto della nostra verifica.", "Come si pu\u00f2 verificare all\u2019interno della banca dati Istat (popolazione e famiglia > mortalit\u00e0 > decessi > morti > seleziona periodo > seleziona il periodo > 2015-2019 > visualizza i dati) , i dati riportati nella tabella oggetto di analisi non sono corretti.", "Nel 2015 si sono verificati 647.571 decessi, non oltre 658 mila come si legge nella tabella.", "Nel 2016 l\u2019Istat ha registrato 615.261 decessi e non 629 mila; nel 2017 i decessi sono stati 649.061 e non 661.490; nel 2018 i decessi registrati sono stati 633.133 decessi e non 642.861; infine, nel 2019 i decessi sono stati 634.417 e non 646.534.", "Passiamo all\u2019anno 2020.", "Stando alla tabella, lo scorso anno si sarebbero verificati 590.351 decessi, quindi un numero inferiore rispetto ai cinque anni precedenti.", "Questa informazione \u00e8 per\u00f2 scorretta.", "L\u2019Istat ha comunicato lo scorso 5 marzo che \u00abnell\u2019anno 2020 il totale dei decessi per il complesso delle cause \u00e8 stato il pi\u00f9 alto mai registrato nel nostro Paese dal secondo dopoguerra: 746.146 decessi, 100.526 decessi in pi\u00f9 rispetto alla media 2015-2019 (15,6% di eccesso)\u00bb."], "category": "Notizia Falsa", "publish_date": "2021-03-29", "tags": ["#verabot", "covid-19", "istat", "morti", "nuovo coronavirus sars-cov-2"], "links": ["https://www.facebook.com/photo?fbid=1524428357766765&set=basw.AbqmxTxmzxuaSTEbqIawIDoL8XJreH6R9i8Gmxyhot8JzNkIL8Qy95Nhl6xgCArpNXrFtDp0A411_qpaqForqMEO51CAF80Ya8sVvfzQWQ8Wi3VBQx7P3NTAKTjxoA19L8qqqtzMy5HRdPkjXs1SxYdClUcl5U21d986rr2Ya-6sFfwPovfUh2I6XoQEs_sFseE&opaqueCursor=AboxefG3bpe1xpzaqYZtbB1EHAzX0KbM6PSejvyBX1MU81Fk1c4nP2VPlz2hcoOGnDygZxefmJyDySTU3YpctdfgMklB7DzlK_VXyWGQPHv36yiSrdSw9b6VRi6uziISLCZnv7AACmrnvcvQAL3QUcAihR0ts5VsOXkCHz640_n6UaNUSa2rU8N_SjwHJBz1TsdFeunFhyRBGrgYiEYKF41fKv9edpvAdJsPx5OELOc0F4oXnL0YFPg3UETY3jVKhnEfCJ_EVD6eP5zT_WDVDGgK3QNCwhN5D02rvplBf2sWC1TrGoYYf2yrXUihsgwIoln3Hdny91yD4-p0BwrQBaNFkZ9qPTd79YCw1Ud2hyXjIU6-qabi3WNqBGqa_mcIYqpeBtjBMlw2-Xm-SDnAf7OxD2MDKnbJchD_uh_sUWNVmmwZq_PXLlWz8KW9HL92AZFPXeXHoPRtFchXcbom43u6CvXqiu9zwh_AADkK51cxnw_2S3qnDNeAJnVriwqXHYoO2L8G4WzQfEdwq9aEJpv9vMT9yeviH_TZIovBhP6O8oYjaiIUHFuBqjBwvV1CNqLXfMuaYPoCOAVe90dwEC_mLxVIASZR6pKe7ata9asVZ6nzrCGO2gI2VOYIDSjfzthTSJNp2wX7vwaYQZDqXTOeoDMGnzXeigHywOR9wZtrTXtrkn4MIAHdLTVSAKajFO_WdlnMRC9B4LIbMKgBBhYey5yg4nKyENj4Ee0z-TDHdcEaLFTGV7aif7xD-4bNhvU", "http://www.salute.gov.it/portale/nuovocoronavirus/dettaglioNotizieNuovoCoronavirus.jsp?menu=notizie&id=4209", "http://dati.istat.it/Index.aspx", "https://www.istat.it/it/files//2021/03/Report_ISS_Istat_2020_5_marzo.pdf"]}
{"url": "https://facta.news/notizia-falsa/2021/03/26/no-in-florida-un-uomo-non-ha-preso-a-pugni-i-vicini-allergici-alle-noci-con-le-mani-sporche-di-burro-di-arachidi/", "title": "No, in Florida un uomo non ha preso \u00aba pugni i vicini allergici alle noci\u00bb con le mani sporche di burro di arachidi", "content": ["Il 26 marzo 2021 su Facebook \u00e8 stata pubblicata un\u2019immagine che mostra il titolo di un articolo pubblicato il 3 agosto 2020.", "Si legge: \u00abUn uomo della Florida si sporca le mani con burro di arachidi e prende a pugni i vicini allergici alle noci\u00bb.", "Sotto il titolo compaiono due foto: una mostra del burro di arachidi, l\u2019altra il viso di un uomo.", "L\u2019immagine \u00e8 accompagnata da questo commento, scritto da chi ha pubblicato il post: \u00abIntanto, in Florida\u2026\u00bb.", "Si tratta di una notizia falsa diffusa originariamente con un intento satirico e presa per vera dall\u2019autore del post oggetto della nostra analisi.", "L\u2019articolo originale \u00e8 stato pubblicato il 3 agosto 2020 da Danking News , sito che nelle proprie informazioni specifica di produrre contenuti satirici."], "category": "Notizia Falsa", "publish_date": "2021-03-26", "tags": ["florida", "stati uniti d'america"], "links": ["https://www.facebook.com/photo?fbid=10225120208583357&set=basw.Abqxgu1mtZ68kNM2cx5w0NXSnm-qAJ8KV9RTaGCSdLD01Dx_WHP86fFJA9IPSKte2iQhx26fpOo58JeMBMTJFd48gEdO-zFyE_k1SNcg28MuUq6h0HBtr0aQEIrLZo8B-SHM8EJ2MnMk3Jl8INBn04GgdSx9VRYMikbA7TSpKIDgXP7uBTAGAYdL0Jf-DNqoLYA&opaqueCursor=AbqP0Fn7cm_kqGjWrTer2KG7uTy_8zUV56R0WKi4kiIhTgQwvLFuhmJ10EhYBn8U5J78Fq2dAGsmYOarBbrJKi2sePUrTN-u6WUA-HQv5D200DX1NG0uxLjsRjUkh7l7yz55WXHDlJNWG1DCXz0FDttfuoUuQRt3Dm2EaG_XSl8CAZKsOHMn0U_mUw6GEBRzBXwqE8_8jKcuyRTlMS5qXJP8ER_ackGpzF-jbUjTk3BiPi2UKN43JMlzqIhHVjxXtOV16so2wglxIrw8STPoman6RkpUksq2v4P2XK4QJXmTm1M2ph06XfrTZ5u7u0kl_-05Mie0aSTy5SCKZcUru7AbeWLmBKw_aHqowE6APJB02bPcQ0w0H1jCfFvaL2gi_yY3W9xVbFZU6D99qXEJVVSp38QxELlnSoo8wYr4NSxOwTSk399MBrskftsyVP8cHusk5gluwuOjyUCkNefO3Hx1buiynTg3iKTcGQgKFIMlKNM3A0J9lEotZBlaksriJEZasLvNLHL9I-Ixlyxm-03l_jRocDjaOp74RX-ZixdkPPBMTCRCHyHUrBc9o6d5FYxXUh_UsWAWGaUoacCqAeNTRtXMI-QOT8kswjVPSFRe9-dNpjoX7m_Ba14fl1Ci8_CHroUMOYQwwK4d0MT3rBZ8Ytsz4AuRC7II3SmDTDYfd1dftz9WMQi5-zKzPXt1MHgjGEOI4xcTuCme9xsBLK9Gd-od2Ipy6mghzrzxaG9WbcS3ZCiiP6LcbKOxTqcdGJ0", "https://dankingnews.com/2020/08/03/florida-man-dirts-his-hands-with-peanut-butter-and-punches-neighbors-allergic-to-nuts/?utm_source=dlvr.it&utm_medium=twitter", "https://dankingnews.com/"]}
{"url": "https://facta.news/notizia-falsa/2021/03/29/no-i-vaccini-a-mrna-non-ci-fanno-diventare-delle-fabbriche-di-virus/", "title": "No, i vaccini a mRna non ci fanno diventare delle \u00abfabbriche di virus\u00bb", "content": ["Il 29 marzo 2021 la redazione di Facta ha ricevuto via WhatsApp la richiesta di verificare la seguente affermazione \u00abc\u2019\u00e8 chi sostiene che con il vaccino COVID a mRNA sussista il rischio che si inneschi un processo di trascrittasi inversa, e cio\u00e8 che dall\u2019mRNA del vaccino che serve a sintetizzare la sola proteina spike, possa essere ricreato il messaggio di RNA per sintetizzare l\u2019intero virus\u00bb.", "Si tratta di un\u2019affermazione circolata anche su Facebook , dove si \u00e8 detto che i vaccini a mRna ci renderebbero delle potenziali \u00abfabbriche di virus\u00bb, e in alcuni articoli come questo di CityMilanoNews del 21 marzo 2021 secondo cui le cellule del nostro corpo, dopo la vaccinazione, diventerebbero \u00abfabbriche Covid permanenti\u00bb.", "Responsabile di questo fenomeno sarebbe l\u2019enzima trascrittasi inversa, che permetterebbe all\u2019 mRna contenuto nel vaccino di modificare il nostro Dna.", "Si tratta di una notizia falsa, priva di fondamento scientifico.", "Andiamo con ordine.", "Innanzitutto, come abbiamo gi\u00e0 raccontato su Facta in precedenza , i vaccini a mRna non possono modificare il nostro Dna.", "Esiste un enzima chiamato trascrittasi inversa che \u00e8 capace di ricopiare (\u00abtrascrivere\u00bb, nel gergo della biologia molecolare) una sequenza di Rna in una di Dna.", "Viene chiamata \u00abinversa\u00bb perch\u00e9 opera la reazione opposta a quella che normalmente accade nelle cellule, dove il Dna viene ricopiato in Rna.", "\u00c8 lo stesso enzima che viene usato per i tamponi molecolari e in natura \u00e8 prodotto da retrovirus, come l\u2019Hiv .", "Sebbene sia vero che sequenze genetiche di retrovirus, dette retrovirus endogeni, siano comuni nel genoma umano, la trascrittasi inversa non \u00e8 di solito attiva nelle cellule umane , eccezion fatta per alcune cellule staminali o cancerose.", "L\u2019integrazione nel genoma di mRna dei vaccini \u00e8 considerata quindi \u00ab estremamente improbabile \u00bb.", "Ma se anche fosse attiva la trascrittasi inversa, l\u2019mRna dei vaccini non sarebbe in grado di ricostruire il virus Sars-CoV-2.", "I vaccini a mRna infatti non contengono l\u2019intera sequenza di Rna del virus, ma soltanto quella specifica per la proteina Spike , una sola delle ventinove proteine di cui \u00e8 composto il virus.", "In conclusione, in nessun caso l\u2019organismo pu\u00f2 trasformarsi in una \u00abfabbrica di virus\u00bb in seguito ai vaccini.", "\u00c8 estremamente improbabile che l\u2019mRna nei vaccini possa integrarsi nel Dna, e in ogni caso i vaccini a mRna non contengono l\u2019informazione genetica dell\u2019intero virus Sars-CoV-2.", "Questi vaccini permettono invece alle nostre cellule di produrre temporaneamente un singolo componente del virus per aiutare il nostro sistema immunitario a riconoscerlo."], "category": "Notizia Falsa", "publish_date": "2021-03-29", "tags": ["#verabot", "coronavirus sars-cov-2", "covid-19", "mrna", "nuovo coronavirus sars-cov-2", "sars-cov-2", "vaccino covid", "vaccino moderna", "vaccino mrna", "vaccino pfizer"], "links": ["https://www.facebook.com/296484373697526/posts/4121882077824384", "https://citymilanonews.com/consenso-informato-se-stai-valutando-di-fare-il-vaccino-covid-o-ti-senti-obbligato-leggi-prima-questo/", "https://facta.news/glossario/mrna/", "https://facta.news/glossario/vaccino/", "https://facta.news/notizia-falsa/2020/12/18/no-il-vaccino-a-mrna-contro-la-covid-19-non-modifica-il-dna/", "https://facta.news/storie/2020/12/17/perche-abbiamo-usato-i-vaccini-a-mrna-contro-la-covid-19/", "https://www.treccani.it/enciclopedia/trascrittasi-inversa_%28Enciclopedia-della-Scienza-e-della-Tecnica%29/", "https://facta.news/storie/2020/11/06/perche-la-teoria-di-stefano-scoglio-sui-tamponi-che-gonfiano-i-positivi-e-sbagliata/", "https://facta.news/storie/2020/12/11/perche-non-abbiamo-un-vaccino-contro-hiv-aids/", "https://www.onb.it/2018/12/13/i-retrovirus-endogeni-nellevoluzione-umana/", "https://link.springer.com/article/10.1007%2Fs00441-011-1191-9", "https://www.ncbi.nlm.nih.gov/pmc/articles/PMC6631684/", "https://www.nejm.org/doi/full/10.1056/NEJMoa2027906", "https://www.nejm.org/doi/full/10.1056/nejmoa2022483", "https://facta.news/glossario/spike/", "https://cen.acs.org/biological-chemistry/infectious-disease/know-novel-coronaviruss-29-proteins/98/web/2020/04"]}
{"url": "https://facta.news/notizia-vera/2021/03/29/questo-video-delle-proteste-anti-lockdown-a-londra-e-reale/", "title": "Questo video delle proteste anti-lockdown a Londra \u00e8 reale", "content": ["Il 29 marzo 2021 la redazione di Facta ha ricevuto una segnalazione via WhatsApp che chiedeva di verificare l\u2019autenticit\u00e0 di un video pubblicato il 24 marzo 2021 su Facebook.", "Il filmato oggetto della nostra verifica mostra una manifestazione anti-lockdown molto partecipata, nella quale compaiono diversi cartelli tesi a ridurre la portata dell\u2019emergenza sanitaria globale, ed \u00e8 accompagnato da un commento che recita \u00abLondra 20/03/2021\u00bb.", "Si tratta di una notizia vera.", "Quello ritratto nel video segnalato \u00e8 un momento della manifestazione anti-lockdown dello scorso 20 marzo, che ha visto migliaia di persone marciare su Whitehall , strada londinese che collega la piazza del Parlamento a Trafalgar Square.", "Il filmato \u00e8 originale e non \u00e8 possibile risalire alla sua fonte, ma le immagini mostrano chiaramente la facciata del Trafalgar Theatre (minuto 00:29) e la locandina del musical Jersey Boys, la cui programmazione \u00e8 stata annunciata proprio al Trafalgar Theatre lo scorso 19 marzo.", "Secondo quanto \u00e8 stato riportato dalla Bbc , le proteste sono state perlopi\u00f9 pacifiche e hanno visto i manifestanti intonare il canto \u00abLibert\u00e0!", "Libert\u00e0!\u00bb, fino all\u2019arrivo ad Hyde Park, quando un centinaio di persone si sono staccate lanciando lattine e bottiglie contro gli agenti.", "Il lockdown nazionale \u2013 il terzo dall\u2019inizio della pandemia \u2013 \u00e8 in vigore nel Regno Unito dallo scorso 6 gennaio e un graduale allentamento delle misure \u00e8 iniziato il 29 marzo 2021.", "I provvedimenti anti-contagio varati in questi mesi a Londra sono stati tra i pi\u00f9 rigidi d\u2019Europa, ma hanno ottenuto i risultati sperati: per la prima volta dopo sei mesi, il 28 marzo 2021 Londra non ha registrato alcun decesso dovuto a Covid-19."], "category": "Notizia Vera", "publish_date": "2021-03-29", "tags": ["lockdown", "londra", "manifestazione", "regno unito"], "links": ["https://www.facebook.com/100006293448257/videos/2951653445054408", "https://www.bbc.com/news/uk-56469687", "https://www.google.com/maps/place/Whitehall,+Westminster,+London,+Regno+Unito/data=!4m2!3m1!1s0x487604cf8393b3e1:0xcfc7fc3df5b42fbd?sa=X&ved=2ahUKEwjhqpLs7NXvAhUCyKQKHcKuDnsQ8gEwAHoECAIQAQ", "https://www.thestage.co.uk/news/production-news/jersey-boys-to-reopen-new-trafalgar-theatre-in-july", "https://www.bbc.com/news/uk-56469687", "https://www.gov.uk/guidance/covid-19-coronavirus-restrictions-what-you-can-and-cannot-do", "https://www.instituteforgovernment.org.uk/sites/default/files/timeline-lockdown-web.pdf", "https://www.bbc.com/news/explainers-52530518", "https://tg24.sky.it/mondo/2021/03/29/uk-roadmap-johnson-nuove-riaperture-inghilterra"]}
{"url": "https://facta.news/notizia-falsa/2021/03/29/la-cnn-non-ha-titolato-che-il-killer-del-supermercato-in-colorado-era-di-fatto-arabo-ma-moralmente-bianco/", "title": "La Cnn non ha titolato che il killer del supermercato in Colorado \u00abera di fatto arabo, ma moralmente bianco\u00bb", "content": ["Il 27 marzo 2021 su Facebook \u00e8 stata pubblicata un\u2019immagine in cui compare un titolo in sovraimpressione che, stando a quanto riportato, sarebbe stato mandato in onda durante una trasmissione dell\u2019emittente televisiva statunitense Cnn .", "Si legge: \u00abInvestigation: shooter was factually arabic, but morally white\u00bb (in italiano, \u00abIndagine: chi ha sparato era di fatto arabo, ma moralmente bianco\u00bb).", "Il riferimento \u00e8 alla notizia del 22 marzo secondo cui un uomo di nome Ahmad Al Aliwi Alissa \u00e8 stato arrestato dopo aver ucciso 10 persone con un\u2019arma da fuoco all\u2019interno di un supermercato in Colorado, negli Stati Uniti d\u2019America.", "L\u2019immagine \u00e8 accompagnata da questo commento, scritto da chi ha pubblicato il post su Facebook: \u00abVeleno.", "Quando sei politicamente corretto e non sai proprio come arrampicarti sugli specchi\u00bb.", "Si tratta di una notizia falsa.", "La Cnn non ha mai mandato in onda il titolo in questione.", "Come ha ricostruito il sito di fact-checking PolitiFact il falso titolo della Cnn \u00e8 stato pubblicato originariamente il 23 marzo 2021 da Babylon Bee, un sito che nelle proprie info specifica di pubblicare contenuti satirici e non reali.", "Shimrit Sheetrit , portavoce dell\u2019emittente televisiva, ha smentito al sito di fact-checking che un simile titolo sia mai apparso durante una \u00abnostra diretta\u00bb."], "category": "Notizia Falsa", "publish_date": "2021-03-29", "tags": ["cnn", "colorado"], "links": ["https://www.facebook.com/RastaQuotidiana/photos/basw.Abpda879luy9itiaC7Q15Hs225RuY5ISIxRIyy55vQBRPvRuL8ZRIjYJPIdQ5CoaJS8f4bv67_v8L1r9rYvc7yT9v8XXxZz2KGg2rhhY201_JjCGzrR6AVJSs3lK-HDzRT2uN7cpt0yhe_0lfK48Kt4L3ToNYRVg_WpoboheWhJwcA/2270393569763699/?opaqueCursor=AbqZ03O2v7OhEmvNYbHS8hcQrwxWOnL6IKOxyC83ZHTJsrZ_9wKWRsabG8OSeg_tX6unrW7A0eUpphA2zJI_kzQ_GF0Dalx9zLm_rBXqnGqqEDLowp0FiAOwiCmHAsv7CTvfMjn8wuoYpMZjxyLuSmU9NX4BCWJIsChFXA7UpG9eqPFReDupnPQEvmEumVHYqWWsTkUYJKYgX1RTIvWuqAny3UNALdfl_xc32HqQvqjOGREkjN7vMISrHQ2_G_eD6efB_DQJq90br71EdiImA8gZpsqEbsztPW7-NvFBCnknTtG5FLuFbLNXBMJtmHvHYdIFKGhOo1BCrR8iaXeCEp7un-NzNCHelYR9AAWwyfwSZZWQwB8MQhn5lBVk1oBnaEtvPXNLYUi-mJ_uqCxY3O5T_NH495gq5LSifIvnMLbznyMSSxbblpGgAcBv6QCmTRVEFnCrJjfcXARdC9tMQHYwWtrGs83pM5RWEkNvaaulAPNqfP-zjo-o92Q00rISdVnZfDszGKYzmIWNN867hhY9GhZGt6zyFaLx28ahoXyoUQH4QRAkCw3g4W7wvpgZBKVR2bWx3-rFrAV88SmNw3FTxuL6OlJZiwKHUuU0ejyhplsB-Lqr0MW6ZawW1eZc1m-u-4_I1eez-dAEJ4ewavb8rZju6ppC9vCq78LqfbBBq1Ma0bSP1hdhABGxWIpbiyM", "https://edition.cnn.com/", "https://apnews.com/article/shootings-colorado-74ad3bbbe6dea7e9122b946e22b1cef3", "https://www.politifact.com/factchecks/2021/mar/25/facebook-posts/no-cnn-chyron-did-not-call-boulder-shooter-factual/", "https://babylonbee.com/news/media-now-claims-shooter-was-factually-arabic-but-morally-white", "https://babylonbee.com/about", "https://www.linkedin.com/in/shimrit-sheetrit-7a44566/"]}
{"url": "https://facta.news/notizia-falsa/2021/03/29/no-lue-non-vuole-imporre-la-neolingua-politicamente-corretta-agli-eurodeputati/", "title": "No, l\u2019Ue non vuole \u00abimporre la neolingua politicamente corretta\u00bb agli eurodeputati", "content": ["Il 29 marzo 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un articolo dal titolo \u00abOra l\u2019Ue vuole imporre la neolingua politicamente corretta\u00bb pubblicato il 16 marzo dal quotidiano Il Giornale .", "L\u2019articolo riporta la denuncia dell\u2019eurodeputata leghista Simona Baldassarre , che sulla sua pagina Facebook aveva parlato di \u00abprove tecniche di manipolazione del pensiero\u00bb in relazione a un documento del Parlamento europeo intitolato \u00abGlossario del linguaggio \u201csensibile\u201d per la comunicazione interna ed esterna\u00bb.", "Secondo quanto riporta Il Giornale , si tratterebbe di \u00abun vero e proprio vocabolario dedicato a funzionari, assistenti, portaborse, portavoce e politici da adottare per essere al passo con i tempi della cultura del piagnisteo e del political correctness imperante\u00bb, che al suo interno conterrebbe diverse espressioni \u00abassolutamente vietate\u00bb e altre \u00abimposte\u00bb dall\u2019alto.", "Tra le parole \u00abvietate\u00bb ci sarebbero anche \u00abpadre, madre, gay, trans e lesbiche\u00bb, spiega Il Giornale , che parla di \u00abneo-lingua del pensiero unico progressista\u00bb e azzarda paragoni con 1984 di George Orwell.", "Si tratta di informazioni presentate in modo fuorviante, che contribuiscono a diffondere una notizia falsa.", "Le denunce di Baldassarre e del Giornale fanno riferimento a un documento ad esclusivo uso interno, che la redazione di Facta ha potuto visionare.", "Come viene precisato nella sua sezione introduttiva, lo scopo del glossario \u00e8 quello di \u00abaiutare il personale del Parlamento europeo a comunicare appropriatamente i temi della disabilit\u00e0, delle questioni LGBTI+, di etnia e religione\u00bb, pur con l\u2019importante precisazione di lasciare ai singoli esponenti delle categorie interessate la scelta dei \u00abtermini preferiti\u00bb.", "Il glossario \u00e8 stato compilato dall\u2019Unit\u00e0 uguaglianza, inclusione e diversit\u00e0 che fa capo al segretario generale del Parlamento europeo, in collaborazione con il servizio traduzioni , e non contiene divieti n\u00e9 imposizioni.", "Si tratta di semplici raccomandazioni linguistiche utili a trattare correttamente temi sensibili, utilizzando come fonte documenti redatti da organizzazioni intergovernative e associazioni.", "Tra i consigli c\u2019\u00e8 quello di preferire l\u2019espressione \u201cgenitori\u201d a \u201cmadre e padre\u201d \u2013 cos\u00ec da riconoscere la possibilit\u00e0 di famiglie omogenitoriali \u2013 e di parlare di \u201cpersone omosessuali\u201d, piuttosto che utilizzare il solo aggettivo \u201comosessuali\u201d, una tattica utilizzata da chi si oppone ai diritti Lgbt con l\u2019intento di spersonalizzare gli individui.", "Il glossario, tra l\u2019altro, non \u00e8 neanche indirizzato agli europarlamentari.", "A confermarlo \u00e8 il servizio stampa del Parlamento Europeo, che contattato da Facta ha spiegato come il documento fosse destinato a \u00abfunzionari, traduttori e persone comunque abituate a lavorare in un ambiente con forte presenza di multilinguismo\u00bb e che non era diretto agli eurodeputati, che infatti non ne hanno ricevuto una copia."], "category": "Notizia Falsa", "publish_date": "2021-03-29", "tags": ["europa", "lega", "lgbtq", "linguaggio inclusivo", "parlamento europeo", "politicamente corretto", "simona baldassarre"], "links": ["https://www.ilgiornale.it/news/cronache/ora-lue-vuole-imporre-neolinga-politicamente-corretta-1931423.html", "https://www.europarl.europa.eu/meps/it/197789/SIMONA_BALDASSARRE/home", "http://facebook.com/sr.baldassarre/photos/a.409437676279005/843719016184200/", "https://op.europa.eu/it/web/who-is-who/organization/-/organization/EP_SG/EP_DPPE05C50", "https://ec.europa.eu/info/departments/translation_it", "https://www.glaad.org/reference/transgender"]}
{"url": "https://facta.news/notizia-falsa/2021/03/29/non-e-vero-che-nessuno-ha-controllato-se-i-vaccini-a-mrna-inducono-la-produzione-di-anticorpi-contro-sars-cov-2/", "title": "Non \u00e8 vero che nessuno ha controllato se i vaccini a mRna inducono la produzione di anticorpi contro Sars-CoV-2", "content": ["Il 28 marzo 2021 la redazione di Facta ha ricevuto la richiesta di verificare le affermazioni della scrittrice e medico Silvana De Mari (di cui ci eravamo gi\u00e0 occupati in precedenza ) contenute in un video di 7 minuti e 23 secondi, pubblicato originariamente sulla piattaforma Rumble il 6 febbraio 2021.", "Il tema principale del video, sviluppato a partire dal minuto 3:00, \u00e8 il commento di un botta e risposta tra il giornalista Manuele Bonaccorsi e il medico Matteo Bassetti nella puntata di Report del 25 gennaio 2021 , riguardante i vaccini contro la Covid-19.", "Alla domanda \u00abChi prende il vaccino potr\u00e0 continuare, volendo, a diffondere [il virus Sars-CoV-2, n.d.r. ]?\u00bb", "Bassetti ha replicato \u00abAl momento non abbiamo dati certi.", "Io mi auguro che prevenga anche l\u2019infezione e quindi possa anche ridurre in qualche modo la trasmissione del virus\u00bb.", "De Mari nel video commenta scandalizzata, dicendo che per saperlo \u00absarebbe bastato fare il test sierologico a tutti coloro a cui \u00e8 stato inoculato questo Rna\u00bb.", "Questo test inoltre, secondo De Mari, dovrebbe essere effettuato anche prima del vaccino, per evitare \u00abreazioni di iperreattivit\u00e0\u00bb.", "De Mari afferma che nessuno avrebbe quindi misurato gli anticorpi sviluppati contro il virus Sars-CoV-2 dopo i vaccini a mRna .", "Si tratta di un\u2019affermazione falsa.", "Lo sviluppo di anticorpi capaci di neutralizzare il virus dopo i vaccini a mRna \u00e8 stato oggetto di interi studi e verificato fin da dicembre 2020 sia per il vaccino Pfizer sia per il vaccino Moderna .", "Allo stesso modo \u00e8 stata verificata sperimentalmente , secondo due studi pubblicati entrambi il 1 febbraio 2021, la risposta immunitaria e la produzione di anticorpi dopo la prima dose di vaccino, in soggetti che erano gi\u00e0 positivi agli anticorpi contro Sars-CoV-2.", "Si \u00e8 osservato effettivamente una maggiore reazione, ma non pericolosa: \u00e8 simile a quella di una persona gi\u00e0 vaccinata con una singola dose che riceva la seconda , e infatti i ricercatori suggeriscono di usare una sola dose di vaccino in questo caso.", "De Mari sembra dare per scontato, nella sua risposta, che risposta immunitaria e impossibilit\u00e0 di trasmettere il virus vadano di pari passo.", "Non \u00e8 vero, come avevamo discusso in precedenza, e a fine gennaio 2021, come diceva correttamente Bassetti, mancavano effettivamente dati sulla trasmissione.", "Oggi iniziano a esserci dati positivi: per esempio secondo uno studio pubblicato il 10 marzo 2021 sulla rivista Clinical Infectious Diseases i vaccini a mRna potrebbero ridurre l\u2019infezione, e non solo i sintomi, di circa l\u201980 per cento.", "Nel video ci sono altre affermazioni false o fuorvianti, che affrontiamo di seguito brevemente.", "De Mari al minuto 1:17 afferma che il vaccino Pfizer non \u00e8 sicuro in quanto \u00abha effetti collaterali molto gravi specificati nel foglietto di istruzioni\u00bb.", "In realt\u00e0 il foglio informativo del vaccino Pfizer riporta, come unico effetto collaterale grave, le reazioni allergiche, che sono estremamente rare e possono accadere con qualunque vaccino .", "Al minuto 06:10 Silvana De Mari sostiene che per ridurre i sintomi \u00abci basta l\u2019idrossiclorochina\u00bb, un farmaco che come abbiamo discusso in dettaglio pi\u00f9 volte , non ha dato risultati positivi durante gli studi clinici .", "Infine De Mari afferma, al minuto 06:21 che \u00abl\u2019Italia ha ancora il record delle reazioni avverse\u00bb.", "\u00c8 vero che l\u2019Italia \u00e8 prima in Europa per segnalazioni di eventi avversi al vaccino ma, come abbiamo spiegato , non \u00e8 affatto un dato allarmante come sembra, ed \u00e8 legato all\u2019efficienza del nostro sistema di sorveglianza vaccinale.", "In conclusione, il video di Silvana de Mari contiene affermazioni false.", "In particolare, a differenza di quanto affermato nel video, era stato ampiamente confermato fin da dicembre 2020 che i vaccini a mRna inducono la produzione di anticorpi contro il virus Sars-CoV-2."], "category": "Notizia Falsa", "publish_date": "2021-03-29", "tags": ["#verabot", "anticorpi", "coronavirus sars-cov-2", "covid-19", "mrna", "nuovo coronavirus sars-cov-2", "sars-cov-2", "silvana de mari", "vaccino covid", "vaccino moderna", "vaccino mrna", "vaccino pfizer"], "links": ["https://facta.news/storie/2020/11/24/perche-il-video-di-silvana-de-mari-fa-confusione-sulle-terapie-per-la-covid-19/", "https://rumble.com/vdmkuf-silvana-de-mari-processo-di-norimberga-per-i-medici-apprendisti-stregoni-20.html", "https://www.rai.it/dl/doc/1611677321562_3-mani_vaccino_report.pdf#page=2", "https://www.rai.it/programmi/report/inchieste/Nelle-mani-del-vaccino-e9be7be5-66ff-49e2-b502-2b939f73e2b5.html", "https://facta.news/glossario/vaccino/", "https://facta.news/glossario/mrna/", "https://www.medrxiv.org/content/10.1101/2020.12.09.20245175v1", "https://www.nejm.org/doi/full/10.1056/NEJMoa2028436", "https://www.medrxiv.org/content/10.1101/2021.01.29.21250653v1.full", "https://www.medrxiv.org/content/10.1101/2021.01.30.21250843v2.full", "https://facta.news/glossario/richiamo/", "https://facta.news/storie/2021/01/07/effetti-collaterali-immunita-varianti-domande-e-risposte-sui-vaccini-anti-covid/", "https://academic.oup.com/cid/advance-article/doi/10.1093/cid/ciab229/6167855", "https://www.ema.europa.eu/en/documents/product-information/comirnaty-epar-product-information_it.pdf", "https://facta.news/notizia-falsa/2021/03/02/il-vaccino-pfizer-contro-la-covid-19-non-e-il-primo-della-storia-che-necessita-di-precauzioni-contro-le-reazioni-allergiche/", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://facta.news/notizia-vera/2020/12/18/il-consiglio-di-stato-ha-autorizzato-lidrossiclorochina-ma-e-una-cura-scientificamente-non-valida/", "https://facta.news/notizia-falsa/2021/02/04/no-un-nuovo-studio-non-ha-dimostrato-che-lidrossiclorochina-e-efficace-contro-la-covid-19/", "https://facta.news/glossario/studio-clinico/", "https://facta.news/glossario/eventi-avversi/", "https://facta.news/fuori-contesto/2021/02/24/perche-essere-il-primo-paese-per-eventi-avversi-segnalati-per-i-vaccini-non-deve-preoccuparci/", "https://facta.news/glossario/sorveglianza/"]}
{"url": "https://facta.news/notizia-vera/2021/03/30/in-italia-a-parita-di-dosi-sono-stati-segnalati-piu-eventi-avversi-per-il-vaccino-pfizer-rispetto-ad-astrazeneca/", "title": "In Italia, a parit\u00e0 di dosi, sono stati segnalati pi\u00f9 eventi avversi per il vaccino Pfizer rispetto ad AstraZeneca", "content": ["Il 30 marzo 2021 la redazione di Facta ha ricevuto la richiesta di verificare un articolo pubblicato il 28 marzo 2021 da Il Tempo e intitolato \u00abGismondo lancia il terribile sospetto su Pfizer: \u201cPi\u00f9 effetti collaterali di AstraZeneca, perch\u00e9 non si dice?\u201d\u00bb.", "L\u2019articolo si riferisce a un intervento della dottoressa Maria Rita Gismondo , dirigente dell\u2019Ospedale Sacco di Milano alla trasmissione di La7 Non \u00e8 l\u2019Arena del 28 marzo 2021, in cui Gismondo ha sostenuto che \u00abil numero di effetti collaterali avuti con Pfizer addirittura supera quelli di AstraZeneca, ma non se ne parla per niente\u00bb.", "Per quanto espressa in modo impreciso si tratta di una notizia vera, almeno relativamente all\u2019Italia.", "Il quadro generale per\u00f2 \u00e8 diverso.", "Secondo EudraVigilance, il database europeo delle sospette reazioni avverse ai medicinali, al 27 marzo 2021 In Italia sono stati segnalati 36.295 eventi avversi per il vaccino Pfizer e 7.265 per il vaccino AstraZeneca [*].", "Questo confronto non ci dice molto, perch\u00e9 il numero di dosi somministrate \u00e8 molto diverso per i due vaccini: secondo il tracker delle vaccinazioni Covid-19 dell\u2019European Center for Disease Control, al 30 marzo 2021 in Italia erano state somministrate 9.113.400 dosi di Pfizer e 2.491.200 di AstraZeneca.", "\u00c8 pi\u00f9 corretto quindi calcolare il numero di eventi avversi per dose di vaccino somministrata.", "Otteniamo dai numeri sopra elencati che in Italia viene segnalato 1 evento avverso ogni 251 dosi circa di vaccino Pfizer, rispetto a 1 ogni 343 dosi circa di vaccino AstraZeneca.", "In questo senso l\u2019affermazione della dottoressa Gismondo \u00e8 confermata: in Italia si registrano pi\u00f9 eventi avversi, a parit\u00e0 di dosi, per il vaccino Pfizer.", "Questo dato per\u00f2 deve essere inserito nel giusto contesto.", "Innanzitutto, l\u2019espressione di Gismondo rischia di essere fuorviante: ricordiamo infatti che le segnalazioni di eventi avversi non possono essere considerate \u00abeffetti collaterali\u00bb dovuti al vaccino.", "La sorveglianza vaccinale raccoglie, come abbiamo visto altre volte, tutte le condizioni anomale di salute segnalate dopo la vaccinazione, ma che sono spesso dovute a fattori indipendenti dal vaccino e possono essere correlate o meno alla vaccinazione solo dopo studi epidemiologici (per esempio come ha fatto l\u2019European Medicines Agency durante la sospensione temporanea del vaccino AstraZeneca da parte di diversi Paesi europei).", "In secondo luogo, il quadro si rovescia se ci allarghiamo all\u2019Europa, per la precisione ai 29 Paesi appartenenti all\u2019 European Economic Area (Eea), ai quali si aggiungono Regno Unito e Irlanda del Nord, che sono presenti nel database EudraVigilance.", "Usando le stesse fonti ed effettuando lo stesso calcolo, ritroviamo che viene segnalato 1 evento avverso ogni 451 dosi di vaccino Pfizer (121.514 eventi avversi su 54.852.027 dosi) e 1 ogni 172 dosi di vaccino AstraZeneca (107.733 eventi avversi su 9.113.400 dosi): l\u2019incidenza di eventi avversi in Europa (Eea) \u00e8 quindi circa due volte e mezzo superiore per AstraZeneca.", "Siccome, come abbiamo raccontato in passato, esistono notevoli differenze nell\u2019efficienza dei sistemi di segnalazione tra i vari Paesi, probabilmente per un confronto \u00e8 utile rivolgersi anche agli studi clinici .", "Per gli eventi avversi definiti seri negli studi clinici di fase 3, i due vaccini sono del tutto confrontabili: 0,6 per cento di incidenza per Pfizer contro 0,7 per cento di incidenza per AstraZeneca.", "In conclusione, \u00e8 vero che in Italia si registrano pi\u00f9 eventi avversi (che non sono necessariamente effetti collaterali del vaccino) per il vaccino Pfizer rispetto al vaccino AstraZeneca, anche a parit\u00e0 di dosi.", "Non \u00e8 ben chiaro per\u00f2 se questo dato sia significativo: la situazione \u00e8 opposta guardando ai numeri europei e, secondo gli studi clinici, i due vaccini sono equivalenti in termini di sicurezza. [*] Per ottenere i dati, una volta aperto il link cliccare sul tab \u201cNumber of individual cases by EEA Countries\u201d e passare col mouse sopra alla barra corrispondente all\u2019Italia nell\u2019istogramma."], "category": "Notizia Vera", "publish_date": "2021-03-30", "tags": ["#verabot", "covid-19", "eventi avversi", "italia", "maria rita gismondo", "sorveglianza", "vaccino astrazeneca", "vaccino covid", "vaccino pfizer"], "links": ["https://www.iltempo.it/spettacoli-tv/2021/03/28/news/maria-rita-gismondo-non-e-l-arena-terribile-sospetto-vaccini-pfizer-effetti-collaterali-astrazeneca-massimo-giletti-26702646/", "https://www.la7.it/nonelarena/video/vaccini-gismondo-il-numero-di-effetti-collaterali-avuti-con-pfizer-supera-astrazeneca-28-03-2021-372487", "https://www.asst-fbf-sacco.it/medici/info/gismondo-maria-rita", "https://facta.news/glossario/eventi-avversi/", "https://dap.ema.europa.eu/analyticsSOAP/saw.dll?PortalPages&PortalPath=%2Fshared%2FPHV%20DAP%2F_portal%2FDAP&Action=Navigate&P0=1&P1=eq&P2=%22Line%20Listing%20Objects%22.%22Substance%20High%20Level%20Code%22&P3=1+42325700", "https://dap.ema.europa.eu/analyticsSOAP/saw.dll?PortalPages&PortalPath=%2Fshared%2FPHV%20DAP%2F_portal%2FDAP&Action=Navigate&P0=1&P1=eq&P2=%22Line%20Listing%20Objects%22.%22Substance%20High%20Level%20Code%22&P3=1+40995439", "https://qap.ecdc.europa.eu/public/extensions/COVID-19/vaccine-tracker.html#distribution-tab", "https://facta.news/glossario/eventi-avversi/", "https://facta.news/glossario/sorveglianza/", "https://facta.news/fuori-contesto/2021/02/10/il-sistema-statunitense-vaers-non-dimostra-se-una-persona-e-deceduta-a-causa-del-vaccino-anti-covid/", "https://facta.news/storie/2021/03/19/astrazeneca-come-sono-andate-le-cose-tra-scienza-comunicazione-e-politica/", "https://ec.europa.eu/eurostat/statistics-explained/index.php/Glossary:European_Economic_Area_(EEA)", "https://facta.news/fuori-contesto/2021/02/24/perche-essere-il-primo-paese-per-eventi-avversi-segnalati-per-i-vaccini-non-deve-preoccuparci/", "https://facta.news/glossario/studio-clinico/", "https://www.nejm.org/doi/suppl/10.1056/NEJMoa2034577/suppl_file/nejmoa2034577_appendix.pdf#page=10", "https://www.thelancet.com/cms/10.1016/S0140-6736(20)32661-1/attachment/75bff1ea-804f-4c66-adc1-2f7d0f9b4550/mmc1.pdf#page=16"]}
{"url": "https://facta.news/notizia-imprecisa/2021/03/30/lo-studio-che-giustifica-la-riaperture-delle-scuole-non-e-stato-pubblicato-da-lancet-e-ha-attirato-diverse-critiche/", "title": "Lo studio che giustifica la riaperture delle scuole non \u00e8 stato pubblicato da Lancet e ha attirato diverse critiche", "content": ["Il 29 marzo 2021 la redazione di Facta ha ricevuto una segnalazione via WhatsApp che chiedeva delucidazioni circa \u00abuno studio pubblicato sulla famosa rivista Lancet dall\u2019importante scienziata Gandini\u00bb, secondo cui \u00abi bimbi non si contagiano a scuola\u00bb.", "L\u2019utente ci chiede se \u00e8 vero che i \u00abbambini sono sicuri a scuola\u00bb dal momento che \u00abci sono stati tanti casi nelle scuole\u00bb.", "Le informazioni riportate nella segnalazione sono imprecise, mentre lo studio citato \u00e8 tutt\u2019altro che definitivo.", "Innanzitutto, la segnalazione fa riferimento a uno studio scientifico pubblicato nella seconda met\u00e0 di marzo su Lancet Regional Health \u2013 Europe, che non \u00e8 la famosa rivista medica, ma una delle sue pubblicazioni affiliate.", "Lancet Regional Health non \u00e8 una pubblicazione \u00abprestigiosa\u00bb \u2013 come l\u2019ha erroneamente definita il Corriere della Sera in un articolo del 21 marzo 2021 \u2013 e questo perch\u00e9 la rivista \u00e8 attualmente sprovvista di impact factor , l\u2019indice bibliometrico che misura il numero di citazioni ricevute da una rivista e ne delinea il prestigio.", "L\u2019assenza di impact factor non significa che la rivista sia malfamata o predatoria, ma che \u00e8 troppo presto per misurare il suo impatto sul mondo accademico: la sua prima pubblicazione risale infatti al mese di febbraio 2021.", "Come ha precisato su Facebook Sara Gandini, tra gli autori della pubblicazione, lo studio era stato inizialmente sottoposto alla rivista The Lancet e sono stati i suoi editori a proporre la soluzione del Lancet Regional Health .", "Il Lancet \u00e8 realmente una delle pubblicazioni pi\u00f9 prestigiose in circolazione, con un impact factor di 60,392 : sommando i risultati degli ultimi cinque anni e quelli dei suoi diretti concorrenti, la rivista si classifica in quarta posizione, dietro solo a Nature, The New England Journal of Medicine e Science.", "Si tratta di un dato significativo, ma che comunque non rappresenta una garanzia assoluta di affidabilit\u00e0.", "Lo studio, intitolato \u201cStudio sul ruolo delle scuole nella seconda ondata di SARS-CoV-2 in Italia\u201d (il titolo scelto inizialmente dagli autori era \u201cNon c\u2019\u00e8 prova scientifica dell\u2019associazione tra le scuole e la seconda ondata di SARS-CoV-2 in Italia\u201d), \u00e8 stato realizzato dalla direttrice del Dipartimento di epidemiologia e biostatistica dell\u2019Istituto Europeo di oncologia di Milano Sara Gandini in collaborazione con Maurizio Rainisio (biostatistico all\u2019organizzazione di consulenza clinica AbaNovus), Maria Luisa Iannuzzo (specialista in Medicina legale), Federica Bellerba (biostatistica all\u2019Istituto europeo di oncologia), Francesco Cecconi (ordinario di Biologia dello sviluppo all\u2019universit\u00e0 di Tor Vergata) e Luca Scorrano (professore di Biochimica all\u2019universit\u00e0 di Padova).", "Lo studio ha preso in considerazione i casi di contagio da Covid-19 segnalati da 7.976 scuole italiane (il 97 per cento del totale) nel periodo compreso tra il 12 settembre e l\u20198 novembre 2020.", "Gli autori della ricerca hanno misurato l\u2019incidenza del contagio nelle varie fasce della popolazione scolastica \u2013 studenti di elementari e medie, studenti delle superiori, personale scolastico docente e non docente \u2013 confrontandolo con quello sulla popolazione generale.", "Lo studio ha concluso che, nel periodo osservato, l\u2019incidenza di studenti positivi nelle scuole \u00e8 stata inferiore a quella registrata nella popolazione generale (66 casi ogni 10mila abitanti nelle scuole elementari e medie, 98 casi ogni 10mila abitanti nelle scuole superiori contro i 108 positivi ogni 10mila abitanti della popolazione generale), mentre quella del personale scolastico quasi il doppio (220 casi ogni 10mila abitanti).", "\u00abLa nostra analisi fornisce la prova che le aperture scolastiche non devono essere considerate come un fattore rilevante per la diffusione dell\u2019epidemia di COVID-19\u00bb concludono gli autori \u00abi nostri dati aggiungono ulteriore supporto alla nozione consolidata che rischi di chiusura delle scuole non sono controbilanciati dai benefici\u00bb.", "I risultati dello studio hanno avuto ampio risalto nella stampa mainstream e sono stati generalmente interpretati come un buon motivo per riaprire le scuole (ad esempio qui e qui ).", "Secondo alcune ricostruzioni giornalistiche, l\u2019articolo pubblicato su Lancet Regional Health sarebbe stato anche alla base della decisione del governo Draghi di riaprire le scuole elementari e medie dopo le festivit\u00e0 pasquali, comunicata dal presidente del Consiglio nella conferenza stampa del 26 marzo (in quell\u2019occasione il presidente del Consiglio aveva parlato di \u00abevidenze scientifiche\u00bb \u2013 qui dal minuto 21:03 \u2013 a supporto della scelta).", "Ma insieme allo spazio mediatico, lo studio ha attirato anche numerose critiche autorevoli.", "Una delle pi\u00f9 dettagliate \u00e8 stata pubblicata il 29 marzo sul quotidiano Domani dall\u2019ex ricercatore di neuroscienze e giornalista Andrea Casadio e punta il dito contro l\u2019attendibilit\u00e0 del periodo analizzato.", "Secondo la maggior parte delle critiche, alla data dell\u20198 novembre 2020 il rischio di contagio era generalmente inferiore, perch\u00e9 la seconda ondata non era ancora scoppiata del tutto e il peso delle varianti del virus si faceva sentire meno.", "Ci sarebbe inoltre un problema insito nella stessa natura del virus Sars-Cov-2, che secondo i critici sarebbe stato sottovalutato dallo studio: i bambini hanno una probabilit\u00e0 maggiore di risultare asintomatici, ovvero di contribuire alla diffusione del virus senza che in molti casi questo possa essere rilevato.", "A tutti questi particolari, definiti da Domani \u00abfalle nello studio\u00bb si aggiungono poi numerosi studi che sembrano giungere alla considerazione opposta, ovvero che le scuole siano un luogo privilegiato di diffusione del virus.", "Tra questi vale la pena citare quello pubblicato a febbraio 2021 su Nature da Brauner et al., lo studio del Bmc Medicine che sottolinea \u00abuna forte evidenza di un\u2019associazione tra chiusura della scuola/restrizioni del movimento) e Rt ridotto\u00bb e le pubblicazioni su Scientific Reports e Nature Human Behaviour .", "C\u2019\u00e8 infine uno studio pubblicato sul Lancet Infectious Diseases \u2013 altro spin-off della prestigiosa rivista scientifica \u2013 che ha rilevato \u00abUna tendenza decrescente nel tempo dell\u2019indice di riproduzione della malattia\u00bb dovuta alle misure restrittive intraprese dai governi, compresa quella relativa alla chiusura delle scuole."], "category": "Notizia imprecisa", "publish_date": "2021-03-30", "tags": ["#verabot", "coronavirus sars-cov-2", "covid-19", "nuovo coronavirus sars-cov-2", "riapertura scuole", "sara gandini", "sars-cov-2", "scuola"], "links": ["https://www.thelancet.com/action/showPdf?pii=S2666-7762%2821%2900069-7", "https://www.corriere.it/politica/21_marzo_22/scuola-ricerca-dati-73-milioni-studenti-stare-classe-non-spinge-curva-pandemia-6d57776e-8a9c-11eb-82d5-215578033673.shtml", "http://biblioteche.unipv.it/home/risorse/indicatori-bibliometrici/impact-factor-if#:~:text=Impact%20Factor%20(IF)&text=L'Impact%20Factor%20%C3%A8%20un,propriet%C3%A0%20dell'editore%20Thomson%20Reuters.", "https://www.facebook.com/sara.gandini/posts/10225489089476880", "https://www.thelancet.com/journal-impact-metrics", "https://scholar.google.com/citations?view_op=top_venues&hl=en", "https://www.medrxiv.org/content/10.1101/2020.12.16.20248134v2.article-info", "https://www.ieo.it/PageFiles/5240/Gandini%20CV%20ieo%202018.pdf?epslanguage=it", "https://www.researchgate.net/profile/Maurizio-Rainisio", "https://www.centromedicociriacese.it/notizia/Dottssa_Iannuzzo_Maria_Luisa-208.html", "https://scholar.google.com/citations?user=XG-6mi4AAAAJ&hl=it", "https://scholar.google.it/citations?user=bg-oR6gAAAAJ&hl=it", "https://www.biologia.unipd.it/people/?tx_wfqbe_pi1%5Baccount%5D=luca-scorrano", "https://www.thelancet.com/action/showPdf?pii=S2666-7762%2821%2900069-7#page=5", "https://espresso.repubblica.it/opinioni/2021/03/29/news/murgia_chiudere_i_focolai_e_riaprire_le_scuole-294230423/", "https://www.huffingtonpost.it/entry/la-scuola-in-presenza-non-e-responsabile-della-crescita-dei-contagi-lo-studio-su-73-milioni-di-studenti_it_60584c25c5b66a80f4e8cd34", "https://www.corrieredicomo.it/scuole-riaperte-in-zona-rossa-una-scelta-che-fa-discutere/", "https://www.corriere.it/politica/21_marzo_26/draghi-riapertura-scuola-fino-prima-media-0f471c02-8e33-11eb-8542-ee1d410d331e.shtml", "https://youtu.be/EyCR4piU-C8?t=1263", "https://www.editorialedomani.it/fatti/il-rischio-contagio-nelle-scuole-rimane-ecco-tutte-le-falle-nello-studio-di-sara-gandini-kyygeerx?fbclid=IwAR04nITLYaMCXTnoS0mspILFZklzlN8__yjyYGrxZKUWbcgexPJDduueLp0", "https://www.edizpiemme.it/autori/andrea-casadio", "https://facta.news/glossario/variante-di-sars-cov-2/", "https://science.sciencemag.org/content/371/6531/eabd9338.full", "https://bmcmedicine.biomedcentral.com/articles/10.1186/s12916-020-01872-8#Sec8", "https://www.nature.com/articles/s41598-021-81442-x#Sec4", "https://www.nature.com/articles/s41562-020-01009-0#Sec2", "https://www.thelancet.com/journals/laninf/article/PIIS1473-3099(20)30785-4/fulltext"]}
{"url": "https://facta.news/notizia-falsa/2021/03/31/gates-fauci-e-le-big-pharma-non-hanno-perso-una-causa-sulla-sicurezza-dei-vaccini/", "title": "Gates, Fauci e Big Pharma non hanno perso una causa sulla sicurezza dei vaccini", "content": ["Il 29 marzo 2021 su Facebook \u00e8 stato pubblicato un post in cui si legge che Bill Gates , co-fondatore di Microsoft e filantropo, Anthony Fauci , direttore del National Institute of Allergy and Infectious Disease (l\u2019istituto americano che si occupa di allergie e malattie infettive) e le industrie farmaceutiche avrebbero perso una causa davanti alla Corte Suprema degli Stati Uniti perch\u00e9 \u00abnon sono stati in grado di dimostrare che tutti i loro vaccini negli ultimi 32 anni erano sicuri per la salute pubblica!\u00bb.", "Secondo il contenuto oggetto di verifica, i giudici statunitensi avrebbero annullato \u00abla vaccinazione universale\u00bb.", "Viene poi affermato che i vaccini a mRna contro il nuovo coronavirus Sars-CoV-2 sarebbero in grado di modificare il sistema genetico delle persone.", "La notizia delle sentenza statunitense non trova riscontri n\u00e9 sui quotidiani nazionali n\u00e9 su quelli internazionali e neppure tra i comunicati ufficiali della Corte suprema .", "\u00c8 falsa anche l\u2019affermazione secondo cui il vaccino a mRna modificherebbe il sistema genetico umano.", "Andiamo con ordine.", "Come ha verificato il sito di fact-checking LeadStories la falsa notizia della causa persa da parte di Bill Gates, Fauci e le industrie farmaceutiche \u00e8 stata pubblicata originariamente il 25 aprile 2020 da BeforeItsNews , un sito che, spiega NewsGuard , \u00abospita contenuti inviati dagli utenti e pubblica regolarmente false informazioni e teorie del complotto\u00bb.", "Precisiamo poi che, come hanno spiegato gli esperti consultati dai nostri colleghi fact-checker di Reuters e Associated Press , l\u2019 Rna messaggero (o mRna) non \u00e8 capace di per s\u00e9 di modificare il genoma umano.", "L\u2019informazione genetica dell\u2019mRna viene usata per codificare le proteine virali che ci immunizzano, ma non va mai a toccare il Dna: lo scopo naturale dell\u2019mRna \u00e8 proprio quello di portare un\u2019informazione genetica pronta per l\u2019uso senza dover \u201cscomodare\u201d il Dna.", "L\u2019mRna si degrada rapidamente e la cellula dimentica, poi, le istruzioni ricevute.", "Su Facta ci siamo occupati pi\u00f9 volte della disinformazione sui vaccini a mRna contro il nuovo coronavirus ( qui e qui , ad esempio).", "Per consultare la sezione del nostro sito dedicata a tutti i contenuti finora pubblicati sui vaccini contro la Covid-19, clicca qui ."], "category": "Notizia Falsa", "publish_date": "2021-03-31", "tags": ["#verabot", "anthony fauci", "bill gates", "covid-19", "nuovo coronavirus sars-cov-2", "vaccini", "vaccino covid"], "links": ["https://www.facebook.com/susanna.pellicelli/posts/3798192093604669", "https://www.gatesnotes.com/", "https://www.niaid.nih.gov/about/director", "https://facta.news/glossario/vaccino/", "https://www.supremecourt.gov/", "https://leadstories.com/hoax-alert/2020/05/fact-check-bill-gates-anthony-fauci-big-pharma-did-not-lose-a-massive-supreme-court-case.html", "https://archive.is/EVFqB", "https://www.newsguardtech.com/it/", "https://www.reuters.com/article/uk-factcheck-covid-19-vaccine-modify-idUSKBN22U2BZ", "https://apnews.com/article/9340521654", "https://facta.news/glossario/mrna/", "https://facta.news/notizia-falsa/2020/12/18/no-il-vaccino-a-mrna-contro-la-covid-19-non-modifica-il-dna/", "https://facta.news/storie/2021/01/04/vaccini-e-covid-19-viaggio-nella-disinformazione-europea/", "https://facta.news/speciale-vaccini/"]}
{"url": "https://facta.news/notizia-falsa/2021/03/27/la-storia-del-picco-di-contagi-pochi-giorni-dopo-il-vaccino-astrazeneca-e-in-gran-parte-falsa/", "title": "La storia del picco di contagi pochi giorni dopo il vaccino AstraZeneca \u00e8 in gran parte falsa", "content": ["Il 26 marzo 2021 la redazione di Facta ha ricevuto la richiesta di verificare due articoli, uno pubblicato dal quotidiano Il Tempo il 20 marzo 2021 intitolato \u00abAltra tegola su AstraZeneca in Gran Bretagna.", "Per giorni dopo il vaccino ci si contagia di pi\u00f9\u00bb e un altro pubblicato dal quotidiano Libero il 22 marzo 2021 intitolato \u00abAstraZeneca, picco di contagi dopo la prima dose.", "Coronavirus, lo studio che sconvolge il quadro\u00bb.", "Gli articoli riportano uno \u00abstudio\u00bb del British Medical Journal secondo cui c\u2019\u00e8 stato un aumento di casi di Covid-19 nelle persone a cui era stato somministrato da poco (fino a otto giorni prima) il vaccino AstraZeneca, effetto che, secondo quanto riportato dalle testate italiane, non si vedrebbe con il vaccino Pfizer o Moderna.", "La causa sarebbe l\u2019effetto ritardato del vaccino AstraZeneca, che non genera un\u2019immunit\u00e0 significativa prima di una settimana o due dalla vaccinazione, fenomeno descritto nel foglietto illustrativo ma solo dopo sette pagine e di cui molti pazienti non erano quindi consapevoli.", "I vaccinati quindi avrebbero agito con meno attenzione, nonostante non fossero ancora protetti, contagiandosi.", "Gli articoli contengono alcune importanti imprecisioni e i titoli rischiano di essere molto fuorvianti.", "Andiamo con ordine.", "La fonte degli articoli non \u00e8 uno studio, ma un breve articolo, pubblicato sul British Medical Journal il 19 marzo 2021 a commento degli studi veri e propri.", "Questi sono tuttora disponibili solo come preprint non sottoposti a peer review sulla piattaforma medrXiv: il primo, relativo a Israele, pubblicato il 3 febbraio 2021 e il secondo, relativo all\u2019Inghilterra, pubblicato il 2 marzo 2021.", "Gli studi contraddicono sia gli articoli a noi segnalati sia, in parte, l\u2019articolo del British Medical Journal.", "Innanzitutto confermano che l\u2019effetto non dipende dal tipo di vaccino.", "Secondo lo studio inglese, guardando ai vaccinati dopo il 4 gennaio 2021, la probabilit\u00e0 di infezione subito dopo la vaccinazione \u00e8 pressoch\u00e9 identica tra il vaccino Pfizer e il vaccino AstraZeneca (anzi, \u00e8 lievemente maggiore per Pfizer, anche se tale differenza non \u00e8 statisticamente significativa).", "Tale probabilit\u00e0 \u00e8 praticamente identica rispetto a quella dei non vaccinati fino al decimo giorno dopo l\u2019infezione, dopo di che comincia a scendere.", "L\u2019illusione di un \u00abpicco\u00bb specifico per AstraZeneca \u00e8 dovuta al fatto che per questo campione c\u2019\u00e8 un calo apparente della probabilit\u00e0 di infezione nei tre giorni successivi alla vaccinazione.", "Probabilit\u00e0 di contagio nei giorni successivi al vaccino BNT162b2 (Pfizer-BioNTech) e ChAdOx1 (AstraZeneca), per i vaccinati prima del 4 gennaio 2021.", "Fonte: Bernal et al. medrXiv 2021 \u00c8 stato invece registrato un aumento significativo nei contagi pochi giorni dopo la somministrazione del vaccino Pfizer (e non AstraZeneca) nei vaccinati prima del 4 gennaio 2021.", "Probabilit\u00e0 di contagio nei giorni successivi al vaccino BNT162b2 (Pfizer/BioNTech), per i vaccinati prima del 4 gennaio 2021 (in blu dopo la prima dose, in arancione dopo la seconda dose).", "Fonte: Bernal et al. medrXiv 2021 Lo studio israeliano \u00e8 molto simile, e si riferisce al solo vaccino Pfizer-BioNTech.", "In questo caso si vede effettivamente un netto aumento della probabilit\u00e0 di infezione, fino al doppio, circa otto giorni dopo la vaccinazione: il rischio poi diminuisce e diventa inferiore a quello dei non vaccinati 15-16 giorni dopo la prima dose di vaccino.", "Incidenza delle nuove infezioni da Sars-CoV-2 nei giorni dopo la prima dose del vaccino Pfizer-BioNTech, in Israele.", "Fonte: Hunter e Brainard , medrXiv 2021.", "Entrambi gli studi ipotizzano i motivi di questo fenomeno.", "Per lo studio israeliano, \u00abla causa dell\u2019aumento iniziale del rischio di infezione \u00e8 ignota ma potrebbe essere correlata al fatto che le persone sono meno caute nel proteggersi non appena hanno ricevuto l\u2019iniezione\u00bb.", "Idea reiterata in una lettera inviata da quattro psicologi al British Medical Journal , pubblicata il 18 marzo 2021 e ulteriormente portata avanti dall\u2019articolo di commento della stessa rivista che ha ispirato gli articoli di Libero e Il Tempo .", "Lo studio inglese invece trova un vero aumento solo nei vaccinati prima del 4 gennaio 2021, un fenomeno difficile da spiegare con fattori comportamentali.", "Ipotizza invece che possano essere dovuti al fatto che i vaccinati prima del 4 gennaio erano in gran parte soggetti ad alto rischio di contagio, che quindi potevano infettarsi facilmente nei primi giorni dopo la vaccinazione, mentre con il proseguire della campagna vaccinale si \u00e8 iniziato a vaccinare anche persone meno a rischio.", "Si tratta comunque in tutti i casi di ipotesi non confermate.", "In generale, tutti i vaccini agiscono solamente dopo diversi giorni .", "Un certo livello di protezione inizia 21 giorni dopo la prima dose di AstraZeneca (e il livello massimo si raggiunge 15 giorni dopo la seconda dose), 14 giorni dopo la seconda dose di Moderna e 7 giorni dopo la seconda dose di Pfizer.", "Qualunque sia la ragione per l\u2019aumento di contagi subito dopo il vaccino, \u00e8 evidente che il vaccino AstraZeneca non \u00e8 particolarmente predisposto a questo fenomeno: anzi, tutte le evidenze a proposito di un picco di contagi subito dopo la vaccinazione riguardano il vaccino Pfizer-BioNTech.", "Per qualche motivo il British Medical Journal , nel suo commento, cita effettivamente il vaccino AstraZeneca invece di Pfizer-BioNTech (sul quale non commenta).", "\u00c8 possibile che questo sia dovuto a una svista: nello studio inglese, un grafico fa notare come il numero di test (e non la probabilit\u00e0 di infezione) sia molto pi\u00f9 alto pochi giorni dopo il vaccino AstraZeneca.", "In ogni caso questo errore \u00e8 stato a sua volta traslato negli articoli del Tempo e di Libero trasformandosi in un problema specifico di AstraZeneca.", "In conclusione, non c\u2019\u00e8 nessun problema particolare nel vaccino AstraZeneca che abbia portato a un picco di contagi e anzi, questo fenomeno \u00e8 finora ben documentato solo per il vaccino Pfizer-BioNTech.", "\u00c8 comunque vero, e va ricordato, che tutti i vaccini richiedono tempo per funzionare e che si \u00e8 completamente protetti solo dopo 7-15 giorni dalla seconda dose, a seconda del tipo di vaccino."], "category": "Notizia Falsa", "publish_date": "2021-03-27", "tags": ["#verabot", "covid-19", "israele", "peer review", "regno unito", "sars-cov-2", "vaccino astrazeneca", "vaccino covid", "vaccino pfizer"], "links": ["https://www.iltempo.it/attualita/2021/03/20/news/astrazeneca-dopo-vaccino-immunita-contagi-aumentano-prima-dose-non-basta-gran-bretagna-ricerca-26614652/", "https://www.liberoquotidiano.it/news/scienze-tech/26628638/astrazeneca-coronavirus-picco-contagi-dopo-prima-dose-studio.html?fbclid=IwAR3RMFYJy_AOO9jB1t6nqIF7LhXO3mFSANn4bv6yBAFuJO5UAnvobOJznuE", "https://www.bmj.com/content/372/bmj.n783", "https://www.medrxiv.org/content/10.1101/2021.02.01.21250957v1.full", "https://www.medrxiv.org/content/10.1101/2021.03.01.21252652v1", "https://www.epicentro.iss.it/vaccini/covid-19-vaccino-pfizer-biontech", "https://www.epicentro.iss.it/archivio/2021/14-1-2021", "https://www.medrxiv.org/content/10.1101/2021.03.01.21252652v1.full-text", "https://www.medrxiv.org/content/10.1101/2021.03.01.21252652v1.full-text", "https://www.medrxiv.org/content/10.1101/2021.02.01.21250957v1.full", "https://blogs.bmj.com/bmj/2021/03/18/are-people-letting-down-their-guard-too-soon-after-covid-19-vaccination/", "https://www2.hse.ie/screening-and-vaccinations/covid-19-vaccine/immunity-covid-19-vaccine.html"]}
{"url": "https://facta.news/notizia-vera/2021/03/31/un-quotidiano-svizzero-ha-pubblicato-per-errore-testo-fittizio-che-deve-ovviamente-cambiare-ad-ogni-pubblicazione-al-posto-delloroscopo/", "title": "Un quotidiano svizzero ha pubblicato per errore \u00abtesto fittizio che deve ovviamente cambiare ad ogni pubblicazione\u00bb al posto dell\u2019oroscopo", "content": ["Mercoled\u00ec 31 marzo 2021 la redazione di Facta ha ricevuto una segnalazione che chiedeva di verificare l\u2019autenticit\u00e0 di un\u2019immagine pubblicata su Twitter il 30 marzo che mostra la pagina di un giornale con un oroscopo che per quanto riguarda il segno dello scorpione recita, in francese: \u00abtesto fittizio sul segno che deve evidentemente cambiare ad ogni pubblicazione\u00bb.", "Si tratta di una notizia vera.", "Il refuso \u00e8 stato commesso dal quotidiano svizzero in lingua francese 20minutes \u2013 spin-off dell\u2019omonima pubblicazione francese , gratuita e rivolta ai pendolari \u2013 che ogni giorno pubblica una rubrica affidata all\u2019astrologa Natacha Delphes .", "Nell\u2019edizione del 30 marzo 2021, il quotidiano francofono ha pubblicato per errore una versione dell\u2019oroscopo che, parlando del segno dello scorpione, scriveva: \u00abtesto fittizio sul segno che deve evidentemente cambiare ad ogni pubblicazione\u00bb.", "\u00c8 ci\u00f2 che in gergo editoriale viene definito un Lorem ipsum , un testo segnaposto privo di alcun senso utilizzato dai tipografi per calcolare approssimativamente la lunghezza di un articolo.", "In questo caso, il testo sarebbe dovuto essere rimpiazzato dall\u2019oroscopo scritto da Delphes per il segno dello scorpione, ma una distrazione nell\u2019impaginazione ha provocato l\u2019errore."], "category": "Notizia Vera", "publish_date": "2021-03-31", "tags": ["20minutes", "lorem ipsum", "oroscopo", "refuso", "svizzera"], "links": ["https://twitter.com/jumping_dan/status/1376914342755635201", "https://www.20min.ch/", "https://www.20minutes.fr/", "http://fatthecat.canalblog.com/", "https://support.microsoft.com/en-us/topic/description-of-the-lorem-ipsum-dolor-sit-amet-text-that-appears-in-word-help-bf3b0a9e-8f6b-c2ab-edd9-41c1f9aa2ea0"]}
{"url": "https://facta.news/notizia-vera/2021/03/31/il-vaccino-astrazeneca-ha-cambiato-nome-ed-e-una-cosa-normale/", "title": "Il vaccino AstraZeneca ha \u00abcambiato nome\u00bb, ed \u00e8 una cosa normale", "content": ["Tra 30 e 31 marzo 2021 sono stati pubblicati da quotidiani e agenzie numerosi articoli (come questo , questo , questo , questo , questo o questo ) con la notizia che il vaccino prodotto dall\u2019azienda biofarmaceutica anglo-svedese AstraZeneca contro la Covid-19 avrebbe \u00abcambiato nome\u00bb in Vaxzevria.", "Gli articoli riportano quanto comunicato dall\u2019European Medicines Agency (Ema), che nell\u2019ultimo aggiornamento del documento informativo sul vaccino prodotto da AstraZeneca ha scritto \u00abIl nome del vaccino \u00e8 stato cambiato in Vaxzevria il 25 marzo 2021\u00bb.", "La maggior parte dei media ha riportato la notizia correttamente, ma i titoli rischiano di essere fuorvianti.", "Inoltre, secondo Il Messaggero , \u00e8 circolata la voce che il cambiamento di nome sarebbe servito a \u00abdepistare i dubbi\u00bb sulla sicurezza del vaccino, dovuti ai presunti casi di trombosi che hanno portato al ritiro temporaneo del vaccino in molti Paesi europei.", "Dubbi poi \u2013ricordiamo\u2013 in buona parte dissipati dall\u2019analisi dell\u2019Ema, che ha confermato la raccomandazione del vaccino anche se con un nuovo foglietto informativo che include anche la rarissima eventualit\u00e0, la cui correlazione col vaccino non \u00e8 ancora del tutto accertata, di casi molto particolari di trombosi.", "Le perplessit\u00e0 sul cambiamento di nome non ci sono state solo in Italia: sono state riportate anche tra gli spettatori dell\u2019emittente tedesca Zdf .", "Facciamo brevemente chiarezza.", "Come ha spiegato AstraZeneca all\u2019agenzia italiana AdnKronos e all\u2019emittente tedesca Zdf , e come chiarito anche da Valeria Viola, consulente nel campo della regolamentazione farmaceutica in un thread su Twitter del 31 marzo, l\u2019acquisizione di questo nome fa parte di una procedura del tutto standard, prevista da tempo.", "Tutti i farmaci infatti possono avere un nome commerciale, registrato, che viene approvato dalle agenzie di regolamentazione come l\u2019Ema in Ue e deve seguire delle precise linee guida .", "Siccome le regolamentazioni sono diverse da agenzia a agenzia, il nome commerciale pu\u00f2 cambiare da un\u2019area geografica a un\u2019altra: ad esempio il vaccino di AstraZeneca in India ha il nome commerciale di Covishield .", "La scelta del nome commerciale di un farmaco non \u00e8 facile a causa dei numerosi requisiti a cui deve sottostare, in particolare la necessit\u00e0 di evitare confusione con il nome di altri farmaci, anche quando viene scritto a mano in una prescrizione medica.", "Per questo, spesso, soprattutto di recente, tali nomi hanno combinazioni inusuali di lettere, come \u201cxz\u201d in Vaxzevria.", "Il nome commerciale si distingue dal cosiddetto nome internazionale non proprietario , che \u00e8 invece un nome univoco dato al principio attivo o a un\u2019altra sostanza farmaceutica, e viene selezionato in collaborazione con l\u2019Organizzazione mondiale della sanit\u00e0.", "Per fare un esempio noto a tutti: Tachipirina\u00a9 \u00e8 uno dei nomi commerciali in Italia, registrato dall\u2019azienda Angelini sin dal 1958 , del principio attivo il cui nome non proprietario \u00e8 paracetamolo.", "Nel caso del vaccino AstraZeneca, il nome non proprietario elencato dall\u2019Ema \u00e8 \u201cCOVID-19 Vaccine (ChAdOx1-S [recombinant])\u201d.", "AstraZeneca inoltre non \u00e8 la prima azienda farmaceutica a battezzare un vaccino contro la Covid-19 con un marchio registrato: il nome commerciale del vaccino Pfizer \u00e8 infatti Comirnaty .", "Secondo il sito di informazione dell\u2019industria farmaceutica Fierce Pharma , in un articolo del 23 dicembre 2020, Moderna starebbe considerando di sottoporre alla Food and drug administration (Fda) statunitense i nomi SpikeVax o SpykeVax, mentre Johnson&Johnson sta pensando a candidati come Rezymnav, Rezymden, Fampelsen, Aqcovsen, Evcoyan, Abfivden, Jcovden, Ovcinden and Jcovav.", "In conclusione, anche se \u00e8 vero che ha \u00abcambiato nome\u00bb, \u00e8 pi\u00f9 corretto dire che il vaccino AstraZeneca ha semplicemente acquisito un nome commerciale, approvato dall\u2019Ema, come accade per qualunque nuovo farmaco sul mercato, e come gi\u00e0 accaduto per il vaccino Pfizer."], "category": "Notizia Vera", "publish_date": "2021-03-31", "tags": ["#verabot", "covid-19", "ema", "nome commerciale", "vaccino astrazeneca", "vaccino covid", "vaxzevria"], "links": ["https://www.agi.it/estero/news/2021-03-30/astrazeneca-cambia-nome-vaccino-aggiorna-bugiardino-11984828/", "https://www.repubblica.it/esteri/2021/03/30/news/coronavirus_il_vaccino_astrazeneca_cambia_nome_ora_si_chiama_vaxzevria-294415513/", "https://www.ansa.it/sito/notizie/mondo/2021/03/30/astrazeneca-diventa-vaxzevria-cambia-nome-e-bugiardino-_e0982a88-1dce-4cd4-9f73-a7a5c087bcf0.html", "https://www.corriere.it/salute/21_marzo_30/astrazeneca-cambia-nome-vaccino-si-chiamera-vaxzevria-b6bcf6ac-9165-11eb-b915-3b2dfadfa4ac.shtml", "https://www.vanityfair.it/benessere/salute-e-prevenzione/2021/03/31/vaccino-astrazeneca-vaxzevria-berlino-germania-sospesa-somministrazione-under-60", "https://www.huffingtonpost.it/entry/il-vaccino-astrazeneca-cambia-nome-ora-si-chiama-vaxzevria_it_6063339ec5b6b6bedaf25bb5", "https://www.astrazeneca.it/chi-siamo.html", "https://www.ema.europa.eu/en/documents/overview/vaxzevria-previously-covid-19-vaccine-astrazeneca-epar-medicine-overview_en.pdf#page=4", "https://www.ilmessaggero.it/salute/focus/astrazeneca_vaccino_nuovo_nome_vaxzevria_bugiardino_effetti_collaterali_trombosi_paesi_vietati_ultime_notizie_news-5868306.html", "https://facta.news/storie/2021/03/19/astrazeneca-come-sono-andate-le-cose-tra-scienza-comunicazione-e-politica/", "https://www.ema.europa.eu/en/news/covid-19-vaccine-astrazeneca-benefits-still-outweigh-risks-despite-possible-link-rare-blood-clots", "https://www.ema.europa.eu/en/news/covid-19-vaccine-astrazeneca-benefits-still-outweigh-risks-despite-possible-link-rare-blood-clots", "https://www.zdf.de/nachrichten/panorama/corona-astrazeneca-neuer-name-vaxzevria-100.html", "https://www.adnkronos.com/vaccino-astrazeneca-cambia-nome-ora-si-chiama-vaxzevria_5hE5X8fXJAUmJTGnxlNqR1", "https://www.zdf.de/nachrichten/panorama/corona-astrazeneca-neuer-name-vaxzevria-100.html", "https://pharmavalue.it/home/", "https://twitter.com/vola_va/status/1377196300735803393", "https://www.ema.europa.eu/en/documents/regulatory-procedural-guideline/guideline-acceptability-names-human-medicinal-products-processed-through-centralised-procedure_en.pdf", "https://www.seruminstitute.com/product_covishield.php", "https://www.pfizer.com/news/hot-topics/part_2_what_s_in_a_brand_name_how_drugs_get_their_names", "https://www.mmm-online.com/home/channel/commercial/got-name-a-peek-into-the-sometimes-bizarre-land-of-pharma-brand-naming/", "https://toolbox.eupati.eu/glossary/nome-internazionale-non-proprietario/", "https://www.who.int/teams/health-product-and-policy-standards/inn", "https://www.angelinipharma.it/media/news/angelini-pharma-tachipirina-efficace-per-febbre-e-dolore/", "https://www.angelinipharma.it/chi-siamo/storia/", "https://www.ema.europa.eu/en/medicines/human/EPAR/vaxzevria-previously-covid-19-vaccine-astrazeneca", "https://www.ema.europa.eu/en/medicines/human/EPAR/comirnaty", "https://www.fiercepharma.com/marketing/pfizer-biontech-select-comirnaty-as-brand-name-for-covid-19-vaccine"]}
{"url": "https://facta.news/notizia-falsa/2021/03/30/no-il-film-io-sono-leggenda-non-e-ambientato-nel-2021-e-i-vaccini-non-centrano/", "title": "No, \u00abil film Io sono leggenda\u00bb non \u00e8 ambientato nel 2021 e i vaccini non c\u2019entrano", "content": ["Il 18 febbraio 2021 su Facebook \u00e8 stata pubblicata un\u2019immagine che mostra una scena del film \u00abIo sono leggenda\u00bb, con protagonista l\u2019attore statunitense Will Smith .", "Nella stessa immagine compare anche questo testo: \u00abNon vorrei allarmarvi ma il fillm \u201cIo sono leggenda\u201d \u00e8 ambientato nel 2021, in una citt\u00e0 fatta di zombi per un vaccino malfunzionante\u00bb.", "Si tratta di una notizia falsa.", "I Am Legend con Will Smith \u00e8 un film di fantascienza del 2007 ed \u00e8 un adattamento dell\u2019omonimo romanzo dello scrittore statunitense Richard Matheson pubblicato nel 1954, che racconta di un sopravvissuto a un virus pandemico che ha trasformato le persone in mutanti simili a vampiri.", "Come hanno ricostruito diversi siti di fact-checking internazionali ( qui , qui , qui , qui e qui ) n\u00e9 il film, n\u00e9 il libro sono ambientati nel 2021.", "La storia raccontata nel libro si svolge nel 1976 , mentre quella del film nel 2012 .", "Inoltre, le persone non sono mutate in mostri a causa di un vaccino: nel libro la causa della pandemia \u00e8 un\u2019infezione batterica , mentre nel film \u00e8 un virus geneticamente modificato ."], "category": "Notizia Falsa", "publish_date": "2021-03-30", "tags": ["#verabot", "covid-19", "i am legend", "nuovo coronavirus sars-cov-2", "vaccino covid", "will smith"], "links": ["https://www.facebook.com/photo?fbid=2392433797570175&set=basw.Abp10ZlRC2S6PF3ObgB7emGXKDOuI8bIduck9tJxt6NOGJqRQBpwq2Wi01BaO_uI5lJptcWs1vBv04egFZliEDobaVbEa14fmkvFcJn0PP7ul2tWisnO4IlL0QJDYih7IhqZooBq_O5buvh6_pTNMz5oOQFIzJjJ_2-DqUxxL9ONog&opaqueCursor=AboTd6aoOXlF-2IqtM-aZK1mJsO1H_Fw7dhM8Mzr6092OsOYlRx8i-RcYJcLOMQshQZ9ksnA4bp4UM5iqxtcp3tNj0Pci3G_w9E7OAr-bD37--fgJaImijb1j57Cpii_B5gsHyOKNL8WYcnAbg6VRgNRNdfp6Sq-Bb12POGLbH3jE4P9_9sKrN_PjcPv9gbvoykmhceck_c2YRCREucznl4ULFkdcNEkIIMPsnwFVLlTe24xyPpz7l9TjjUiI-D6TLjLdsjchNukBuFLBE0fC8JxpWKjh6uDa4u8TdhU8WnsVleDhSQvJY67i-6dz0Ziebcu7lFoRnL_Qc0E2OVZIZxLZBDGKK2P56JlaoZ_rIl0Yi-euOsOLCO_cyXyPuSTiRec6gKQDcmL95jyLcY_zcCrMumm6QgFXBbBDOjwVFJGjZy63uhfs3gsjYXxZfhviRdLM2ZVfWzYvTb5cdKmyqGrr2tc258JOa9fxJA0HllOlpLpoKF6iGfrTiJN6O5bneJSSf-ewK7fR8uTge9FTQFxW3dqaeSj5iWEkD9OF74RTN6NqpmUGrK8JrZcfL8vz_MwBkEcC20BBIk8upJ-TkO7x4H-jV2dHUsJcLLY-gUMbzTUTMRzyJSqAJlt1Xsv3cKMo-a8bABhS9GqwJpGRPulTQcyMdlRnC5DKMvJOPwMZEqQYDPIZoCJWeaOH2QIYc0", "https://www.instagram.com/willsmith/", "https://www.mymovies.it/film/2007/iosonoleggenda/", "https://sg.style.yahoo.com/am-legend-headed-reboot-without-smith-121158934.html", "https://www.ibs.it/i-am-legend-libro-inglese-richard-matheson/e/9780575094161?inventoryId=199286668", "https://eu.usatoday.com/story/news/factcheck/2021/01/14/fact-check-smith-i-am-legend-set-2012-not-2021/6656053002/", "https://www.politifact.com/factchecks/2021/mar/22/facebook-posts/no-movie-i-am-legend-was-not-based-2021-and-outbre/", "https://www.snopes.com/fact-check/i-am-legend-zombie/", "https://factcheck.afp.com/film-portraying-pandemics-devastation-not-set-2021", "https://www.reuters.com/article/factcheck-legend-movie-idUSL1N2LM2BH", "https://inverarity.livejournal.com/53307.html", "https://youtu.be/ewpYq9rgg3w?t=27", "https://www.snopes.com/fact-check/i-am-legend-zombie/", "https://www.reuters.com/article/uk-factcheck-vaccine-i-am-legend-zombies/factchecka-vaccine-did-not-turncharactersinthe-movieiam-legendinto-zombies-idUSKBN28S23W"]}
{"url": "https://facta.news/notizia-falsa/2021/03/31/no-google-earth-non-ha-oscurato-il-canale-di-suez/", "title": "No, Google Earth non ha \u00aboscurato\u00bb il canale di Suez", "content": ["Il 27 marzo 2021 su Facebook \u00e8 stata pubblicata un\u2019immagine che mostra il canale di Suez in Egitto visualizzato dall\u2019alto tramite Google Earth , il software di Google che genera immagini virtuali della Terra sfruttando riprese satellitari.", "L\u2019immagine mostra una parte del canale pi\u00f9 scura dell\u2019altra.", "Il contenuto oggetto di analisi \u00e8 accompagnata da questo commento, scritto da chi ha pubblicato il post su Facebook: \u00abIl mistero si infittisce\u2026GOOGLE EARTH OSCURA IL CANALE DI SUEZ.", "COSA TEMONO?\u2026\u00bb.", "Il riferimento \u00e8 alla vicenda della nave Ever Given rimasta bloccata nel canale di Suez per diversi giorni e poi liberata lo scorso 29 marzo.", "Secondo l\u2019autore del post oggetto della nostra verifica, la vicenda della Ever Given nasconderebbe un altro evento e per questo Google avrebbe oscurato la possibilit\u00e0 di vedere in parte il canale.", "Si tratta di una notizia falsa.", "Come si legge sulla guida di Google Earth, il software dispone di una serie di immagini (satellitari, aeree, 3D, Street View, ecc) che non sono in tempo reale e provenienti da pi\u00f9 fornitori e piattaforme.", "Matt Manolides, esperto di immagini satellitari di Google, ha inoltre chiarito in un post sul blog aziendale che le immagini \u00absono scattate in date diverse e in condizioni di illuminazione e meteorologiche diverse\u00bb.", "Per questo motivo, come ha spiegato il sito di fact-checking statunitense PolitiFact , \u00abl\u2019incoerenza nel colore dell\u2019acqua del Canale di Suez \u00e8 dovuta alla differenza delle condizioni di illuminazione e degli angoli di ripresa delle immagini e un effetto simile pu\u00f2 essere visto su Google Earth in altre luoghi\u00bb, come ad esempio il Canale di Panama , lo Stretto di Gibilterra e il lago di Loch Ness .", "In precedenza ci eravamo occupati di un altro caso di disinformazione legato alla vicenda della nave Ever Given ( qui )."], "category": "Notizia Falsa", "publish_date": "2021-03-31", "tags": ["canale di suez", "ever given", "google earth"], "links": ["https://www.facebook.com/silvia.bonaventura.3/posts/10226490852444535", "https://www.google.it/intl/it/earth/", "https://www.evergreen-marine.com/tuf1/jsp/TUF1_News.jsp?newsType=G2&newsId=NEWS2021032600007942&lang=en", "https://www.ansa.it/sito/notizie/topnews/2021/03/29/suez-liberata-la-ever-given-riprende-il-traffico_a5177e52-7615-492e-9a28-53753e5a91db.html", "https://support.google.com/earth/answer/6327779?hl=it", "https://blog.google/products/maps/how-do-satellite-images-work/", "https://www.politifact.com/factchecks/2021/mar/29/facebook-posts/google-earth-didnt-block-suez-canal-difference-col/", "https://www.google.com/maps/@9.02003,-79.6191761,1957m/data=!3m1!1e3", "https://www.google.com/maps/@35.8769857,-5.5462601,8098m/data=!3m1!1e3", "https://www.google.com/maps/@57.387462,-4.3573649,6279m/data=!3m1!1e3", "https://facta.news/notizia-falsa/2021/03/26/non-esistono-prove-che-collegano-la-nave-bloccata-nel-canale-di-suez-a-hillary-clinton/"]}
{"url": "https://facta.news/notizia-falsa/2021/04/06/i-cdc-americani-non-hanno-stabilito-che-nel-2021-si-sono-registrati-quasi-il-doppio-dei-decessi-correlati-ai-vaccini-rispetto-allultimo-decennio/", "title": "I Cdc americani non hanno stabilito che nel 2021 si sono registrati \u00abquasi il doppio dei decessi correlati ai vaccini\u00bb rispetto all\u2019ultimo decennio", "content": ["Il 6 aprile 2021 su Facebook \u00e8 stata pubblicata un\u2019immagine che mostra questo testo: \u00abESCLUSIVO: secondo il CDC ci sono quasi il doppio dei decessi correlati ai vaccini FINORA nel 2021 (1.755) rispetto a tutti i decessi dovuti ai vaccini nell\u2019ultimo decennio (994)\u00bb.", "Si tratta di un contenuto fuorviante che veicola una notizia falsa.", "Il testo oggetto della nostra verifica \u00e8 stato originariamente pubblicato in lingua inglese il 29 marzo 2021 su The Gateway Pundit , sito statunitense di estrema destra che, come verificato da NewsGuard , si \u00e8 distinto per la pubblicazione di contenuti fuorvianti e falsi.", "Passiamo ora ai dati.", "I numeri riportati da The Gateway Pundit si possono trovare in questo rapporto redatto dal Vaccine Adverse Events Reporting System (Vaers) .", "Il sistema Vaers \u00e8 stato creato negli Stati Uniti nel 1990 per rilevare possibili problemi di sicurezza nei vaccini autorizzati nel Paese ed \u00e8 co-gestito dai Centers for Disease Control and Prevention (Cdc) \u2013 agenzia federale incaricata di controllare la sanit\u00e0 pubblica degli Stati Uniti d\u2019America \u2013 e dalla Food and Drug Administration (Fda).", "Non \u00e8 per\u00f2 corretto sostenere che questi dati mostrano i decessi \u00abcorrelati ai vaccini\u00bb.", "Come abbiamo ricostruito in un precedente articolo , il sistema Vaers accetta e analizza le segnalazioni di possibili eventi collaterali che possono sorgere dopo una vaccinazione.", "Vaers \u00e8 per\u00f2 un sistema di segnalazione passivo: questo vuol dire che ci si affida alle persone per inviare rapporti su possibili reazioni avverse e per questo il sistema \u00abnon \u00e8 stato progettato per determinare se un vaccino ha causato un problema di salute, ma \u00e8 particolarmente utile per rilevare modelli insoliti o inaspettati di segnalazione di eventi avversi che potrebbero indicare un possibile problema di sicurezza con un vaccino\u00bb, si legge sul sito ufficiale del sistema Vaers.", "Questo significa che i rapporti Vaers non possono essere utilizzati per determinare se un vaccino ha causato o contribuito a un evento avverso o una malattia.", "Questo perch\u00e9, continua a spiegare il sito ufficiale, \u00abi report possono contenere informazioni incomplete, imprecise, casuali o non verificabili.", "In gran parte, le segnalazioni al Vaers sono volontarie, il che significa che sono soggette a pregiudizi.", "I dati dei rapporti Vaers devono sempre essere interpretati tenendo presenti queste limitazioni\u00bb.", "Per questo motivo presentare consapevolmente una segnalazione falsa al sistema pu\u00f2 essere punito per legge con una multa o la reclusione.", "Precisiamo infine che i Cdc statunitensi dichiarano che i vaccini approvati ad oggi contro il nuovo coronavirus Sars-CoV-2 sono \u00absicuri ed efficaci\u00bb e raccomandano la somministrazione."], "category": "Notizia Falsa", "publish_date": "2021-04-06", "tags": ["#verabot", "cdc", "centers for disease control and prevention", "covid-19", "nuovo coronavirus sars-cov-2", "vaccino covid"], "links": ["https://www.facebook.com/photo?fbid=10219002780203688&set=basw.AbrMm5Yh8UKPNQ3u26pUfn5HOaqHlPE9kpfjBppjTRybhWj9i7FFrQd4_UgrJOTRgdDTbzYlf0uT2ut3bOzy6jmsP-3eo3y9iM_CwxtQrgw48OkT35UxNou8_ujTnhwcNrGaIVwuId4Q4pGLLsDeRF3aF1VfF-C9--c45oEBmko59LJ4_BF3ISj-uH7YXTOn_elN4BpYnvWbrp3hV-KjojaL&opaqueCursor=AbqIHphNpZelF-auEm8KiG2HC-lSRbU3yR0s2rijVk1SChtTDiVaelDORNBML3M7C-W5IMB2lkSju1r6q2Gf2sjx4BkF0C1cb55aWINScd8TvtRbiszj5KLE5kaxlv3a2-u9JOcIeb-l2aSlypypgmRU4KZVYhk-WmPwuTxH_K4rr8H_GE-arigLC1TZfJz-56AIqNTG8XOQY81U4VtdA7iqI30Y4M7WuEMJjDdC6PgtTJsFy0QhUc0Xu-movy1BDHV8dwiWGHdCl1u1tncpOUBjk_xXmHImfgHyELbmF_NEAeCPYBPAm9sOViJc7lFf5KRmlDV84jUBUc42PX2So7kS5R1jp2Z7wur43pr0zgniLPNiQM5d5eMDofXS7bW-njnfP1XcM23KBwCl5Vww32BFkHsVFSk4Tob0s0ZZYMW9y__BUacR-rnxwLSs_XoE3rdiM7sH6ZRxBGLkNYRWdH1AkrrbbBWGPxN6qGa7Z0BrIcYqlM2bB6B-qu_thU1lUbJdy3o_v2GiO5iYrj-amPKLfqs0w_AG_wTJ87YJL7m-UKwHmYVXcB2T6pzA63Jnno75wVO_B80YJ7BhbK-zmSUF4EMysLfwY8d7feq3SW942dpJmu-PbplwUyWmwhHwxFPr_2t2BS8skJFy7oTU_inGh4zRkx4ulRZtP3DmGLoFTIXbO-6hU1ecqrzxoYDr9ULXZk42MqJ1b-KgMXx7_UbFWjMDUS7MmesDlFUXqGgTSYH-hZkkBPZZVeIsPhKnZ0o", "https://archive.is/DTsCV", "https://www.newsguardtech.com/wp-content/uploads/2020/02/The-Gateway-Pundit-NewsGuard-Nutrition-Label.pdf", "https://perma.cc/NN6Z-MT8J", "https://perma.cc/JU8R-CAUP", "https://vaers.hhs.gov/index.html", "https://www.cdc.gov/", "https://www.fda.gov/", "https://facta.news/fuori-contesto/2021/02/10/il-sistema-statunitense-vaers-non-dimostra-se-una-persona-e-deceduta-a-causa-del-vaccino-anti-covid/", "https://vaers.hhs.gov/data.html", "https://vaers.hhs.gov/data.html", "https://vaers.hhs.gov/reportevent.html", "https://www.law.cornell.edu/uscode/text/18/1001", "https://www.cdc.gov/coronavirus/2019-ncov/vaccines/safety/adverse-events.html"]}
{"url": "https://facta.news/notizia-falsa/2021/04/01/no-astrazeneca-in-lingua-maori-non-significa-eterno-riposo/", "title": "No, \u00abAstraZeneca\u00bb in lingua m\u0101ori non significa \u00abeterno riposo\u00bb", "content": ["Il 31 marzo 2021 su Facebook \u00e8 stata pubblicata un\u2019immagine che riporta questo testo: \u00abAstra Zeneca nella lingua maori significa ETERNO RIPOSO #Sappiatelo\u00bb.", "Il riferimento \u00e8 al vaccino contro il nuovo coronavirus Sars-CoV-2 prodotto dall\u2019azienda biofarmaceutica anglo-svedese AstraZeneca .", "Si tratta di una notizia falsa.", "Andiamo con ordine.", "Vediamo innanzitutto come nasce il nome dell\u2019azienda.", "AstraZeneca \u00e8 stata creata nel 1999 con la fusione della casa farmaceutica svedese Astra AB e quella britannica Zeneca Group.", "Passiamo al m\u0101ori, lingua polinesiana parlata in Nuova Zelanda.", "Come si pu\u00f2 verificare tramite un tool di traduzione online e un dizionario di lingua m\u0101ori \u00abAstra Zeneca\u00bb non significa \u00abeterno riposo\u00bb.", "Secondo una tesi pubblicata sul sito dell\u2019 Universit\u00e0 di Otago , una delle sedici regioni della Nuova Zelanda, \u00abeterno riposo\u00bb si rende in questo modo: \u00ab Te Okiokinga Mutunga Kore \u00bb."], "category": "Notizia Falsa", "publish_date": "2021-04-01", "tags": ["#verabot", "astrazeneca", "covid-19", "nuovo coronavirus sars-cov-2", "vaccino astrazeneca", "vaccino covid"], "links": ["https://www.facebook.com/Netavitaj/photos/a.538976986598367/1116525132176880/?type=3&theater", "https://facta.news/glossario/vaccino/", "https://www.astrazeneca.it/chi-siamo.html", "https://www.astrazeneca.it/chi-siamo.html", "https://www.treccani.it/enciclopedia/maori/#:~:text=Maori%20Popolazione%20aborigena%20della%20Nuova,approdarono%20circa%201000%20anni%20fa.", "https://translate.google.it/?hl=it&sl=mi&tl=it&text=astrazeneca&op=translate", "https://maoridictionary.co.nz/search?idiom=&phrase=&proverb=&loan=&histLoanWords=&keywords=astra+zeneca", "https://ourarchive.otago.ac.nz/handle/10523/4056", "https://ourarchive.otago.ac.nz/", "https://translate.google.it/?hl=it&sl=mi&tl=en&text=Te%20Okiokinga%20Mutunga%20Kore&op=translate"]}
{"url": "https://facta.news/fuori-contesto/2021/04/01/questa-foto-di-un-anziano-che-abbraccia-un-carabiniere-circola-online-dal-2016/", "title": "Questa foto di un anziano che abbraccia un carabiniere circola online dal 2016", "content": ["Il 31 marzo 2021 su Facebook \u00e8 stata pubblicata una foto che mostra un anziano abbracciare un carabiniere.", "L\u2019immagine \u00e8 accompagnata da questo testo, scritto da chi ha pubblicato il post su Facebook: \u00abINUTILE PARLARE DI POLITICA \u00c8 realmente accaduto \u2026 Lo avete sentito anche ieri sera al programma \u201cLe Iene\u201d Ti prego arrestami ho fame\u2026.\u00bb.", "Si tratta di una notizia presentata senza il contesto necessario alla sua comprensione e per questo motivo fuorviante.", "Andiamo con ordine.", "Partiamo dalla foto.", "Lo scatto non ritrae una scena verificatasi durante la pandemia di nuovo coronavirus Sars-CoV-2.", "L\u2019immagine circola online almeno dal 2016 accompagnata da un testo in cui si ringraziano le forze dell\u2019ordine per l\u2019aiuto ai cittadini, come si pu\u00f2 verificare qui .", "Passiamo al testo che accompagna la foto.", "Durante la puntata del programma Mediaset Le Iene , andata in onda marted\u00ec 30 marzo 2021, non si \u00e8 parlato di un uomo anziano che ha chiesto alle forze dell\u2019ordine di arrestarlo perch\u00e9 aveva fame.", "Non risultano neanche articoli odierni che parlano di un episodio simile.", "Riscontri, invece, di una simile frase detta alle forze dell\u2019ordine se ne trovano in articoli di anni passati e i protagonisti non sono uomini anziani ( qui , qui e qui )."], "category": "Fuori Contesto", "publish_date": "2021-04-01", "tags": ["carabinieri", "forze dell'ordine"], "links": ["https://www.facebook.com/permalink.php?story_fbid=1129257204152991&id=100012061657609", "https://twitter.com/rtpertutti/status/716195306262700032", "https://www.iene.mediaset.it/video/puntata-del-30-marzo_1018415.shtml", "https://www.panorama.it/news/evade-due-volte-casa-perche-fame", "https://agrigento.gds.it/articoli/cronaca/2017/03/16/favara-evade-dai-domiciliari-ho-fame-riportatemi-in-carcere-40710d40-bccf-48bc-b9d2-5d022d432ae6/", "http://www.vita.it/it/article/2002/04/15/ho-fame-arrestatemi/11416/"]}
{"url": "https://facta.news/notizia-satirica/2021/04/02/questo-pesce-mutante-entrato-in-contatto-con-materiale-genetico-dei-maiali-non-esiste-e-un-pesce-daprile/", "title": "Questo \u00abpesce mutante\u00bb entrato in contatto con \u00abmateriale genetico dei maiali\u00bb non esiste, \u00e8 un pesce d\u2019Aprile", "content": ["Il 1 aprile 2021 la redazione di Facta ha ricevuto una segnalazione via WhatsApp che chiedeva di verificare l\u2019auteniticit\u00e0 di un\u2019immagine circolata sull\u2019app di messaggistica istantanea che ritrae un pesce con le sembianze di un maiale.", "Il messaggio che accompagna l\u2019immagine recita: \u00abTrovato in Sardegna un pesce mutante.", "Sarebbe stato pescato vicino allo scarico di un allevamento intensivo di maiali.", "Il materiale genetico dei maiali, mangiato da alcuni pesci, avrebbe dato vita a questa mutazione\u00bb.", "Si tratta di un\u2019immagine modificata, utilizzata per veicolare una notizia umoristica.", "La foto che ritrarrebbe lo strano pesce \u00e8 comparsa per la prima volta il 1 aprile 2013 sul quotidiano regionale francese L\u2019Indipendant , in un articolo dedicato alla \u00abcattura di un pesce mutante\u00bb avvenuta sulle rive del fiume T\u00eat, nel distretto dei Pirenei orientali.", "Il testo originale contiene anche una breve intervista a Jean Bonnet, il pescatore autore della scoperta, che avrebbe catturato l\u2019animale scambiandolo per un persico trota.", "\u00abNelle lasagne di manzo abbiamo trovato maiale invece di carne di cavallo, quindi perch\u00e9 no?\u00bb avrebbe riferito l\u2019uomo al giornale, \u00absai, tutto \u00e8 possibile.", "Con queste alluvioni basta che il mais transgenico finisca nel fiume e questo \u00e8 il risultato\u00bb.", "L\u2019articolo non \u00e8 altro che uno storico pesce d\u2019aprile che L\u2019Indipendant ha deciso di fare ai suoi lettori.", "La conferma arriva da due articoli, uno pubblicato dal mensile The Connexion e uno della radio pubblica francese FranceInfo , che lo stesso 1 aprile 2013 hanno rivelato al pubblico la natura umoristica dell\u2019articolo."], "category": "Notizia Satirica", "publish_date": "2021-04-02", "tags": ["francia", "pesce", "pesce d'aprile", "pesce mutante", "sardegna"], "links": ["https://www.lindependant.fr/2013/04/01/le-bien-nomme-truitathlon-est-relance,1741242.php", "https://www.connexionfrance.com/Archive/Pig-fish-and-post-drones-for-April-1", "https://www.francetvinfo.fr/economie/medias/le-meilleur-des-pires-poissons-d-avril-2013_293327.html"]}
{"url": "https://facta.news/notizia-falsa/2021/04/02/no-non-e-vero-che-i-dati-ufficiali-sui-morti-covid-19-sono-stati-gonfiati/", "title": "No, non \u00e8 vero che i dati ufficiali sui morti Covid-19 sono stati gonfiati", "content": ["Il 29 e 30 marzo 2021 la redazione di Facta ha ricevuto la richiesta di verificare due articoli, entrambi firmati dal professore di filosofia del diritto presso l\u2019Universit\u00e0 di Genova Paolo Becchi e dall\u2019analista finanziario Giovanni Zibordi .", "Il testo dei due articoli \u00e8 praticamente identico: il primo \u00e8 stato pubblicato dal quotidiano Libero il 27 marzo 2021, intitolato \u00abCoronavirus, l\u2019accusa di Paolo Becchi: \u201c500 morti al giorno?", "Dati fasulli, ecco come gonfiano il numero di decessi\u201d\u00bb, mentre il secondo \u00e8 stato pubblicato da ByoBlu il 29 marzo 2021 ed \u00e8 intitolato \u00abBecchi e Zibordi, bomba sui giornali: \u201cI dati sui morti covid sono falsi!\u201d\u00bb.", "La tesi di entrambi gli articoli \u00e8 che i numeri di decessi da Covid-19 siano stati gonfiati artificialmente (per motivi che gli autori hanno definito \u00abnon molto chiari\u00bb) in quanto la mortalit\u00e0 in eccesso , ovvero la quantit\u00e0 di decessi in pi\u00f9 rispetto alla media, al momento \u00e8 praticamente zero.", "Si tratta di una notizia falsa.", "Se \u00e8 vero che la mortalit\u00e0 in eccesso, calcolata secondo la metodologia pi\u00f9 comune, a gennaio e febbraio 2021 era molto vicina a zero, questo non vuol dire che i decessi Covid-19 siano falsi o gonfiati.", "Andiamo con ordine.", "Innanzitutto, il conteggio dei decessi Covid \u00e8 affidabile e anzi, rischia di essere sottostimato.\u00a0 Come ha spiegato a Facta Graziano Onder , direttore del dipartimento malattie cardiovascolari, endocrino-metaboliche e invecchiamento dell\u2019Istituto superiore di sanit\u00e0 (Iss) e parte del gruppo di lavoro sulle cause di morte Covid-19, i dati dei decessi sono accurati: nella prima fase della pandemia, durante la primavera 2020, quando la situazione era \u00abpi\u00f9 caotica e confusa\u00bb secondo Onder, gi\u00e0 il 90 per cento dei decessi riportati al sistema di sorveglianza della pandemia aveva come causa principale Covid-19, mentre solo in un 10 per cento la causa riportata era differente.", "Viceversa per\u00f2, ha precisato Onder, molti morti per Covid non venivano n\u00e9 vengono tuttora segnalati come tali.", "In seguito, i criteri per la definizione dei decessi Covid-19 sono stati rigorosamente definiti e standardizzati, come da questo documento dell\u2019Iss.", "Come \u00e8 spiegato in dettaglio al suo interno , la definizione di decesso Covid-19 richiede che la Covid-19 sia stata parte integrante della \u00absequenza di condizioni morbose che ha condotto a morte\u00bb: la sola positivit\u00e0 al virus Sars-CoV-2 non basta.", "In pi\u00f9, ha aggiunto Onder, se c\u2019\u00e8 un interesse per falsificare queste statistiche, \u00e8 nella direzione di ridurre il numero comunicato dei decessi per evitare la collocazione in zona rossa o arancione, come ha dimostrato il recente caso della Sicilia .", "Inoltre l\u2019occupazione delle terapie intensive da malati Covid-19 \u00e8, al 31 marzo 2021, ancora molto alta , intorno al 41 per cento dei posti totali, il che \u00e8 coerente con i 300-400 morti al giorno nei giorni di marzo 2021.", "\u00c8 evidente quindi che non \u00e8 vero, a differenza di quanto affermano Becchi e Zibordi, che \u00abnon c\u2019\u00e8 pi\u00f9 nessuna emergenza\u00bb.", "Veniamo all\u2019eccesso di mortalit\u00e0.", "\u00c8 vero che l\u2019eccesso di mortalit\u00e0 \u00e8 calato nei primi tre mesi del 2021 fino a raggiungere, in Italia, praticamente lo zero.", "Becchi e Zibordi nel loro articolo non hanno scoperto nulla di nuovo o segreto: \u00e8 un dato ammesso nero su bianco nella nota esplicativa Istat del 30 marzo 2021: \u00abIl fatto che la mortalit\u00e0 del 2021 sia a livello medio nazionale di poco superiore a quella della media 2015-2019 farebbe pensare che rispetto agli anni precedenti la mortalit\u00e0 per cause diverse dal Covid-19, come ad esempio l\u2019influenza, sia diminuita, anche grazie alle misure di distanziamento e prevenzione adottate per il contenimento della diffusione dell\u2019epidemia\u00bb.", "Questo calo progressivo dell\u2019eccesso di mortalit\u00e0 peraltro \u00e8 presente in quasi tutti i Paesi europei, e quindi non pu\u00f2 essere frutto di una cospirazione solamente italiana.", "Facta ha chiesto a Istat e Iss chiarimenti su questo dato, in quanto \u00e8 alla base dell\u2019argomento di Becchi e Zibordi: secondo loro, un calo di decessi per altre cause tale da compensare quasi del tutto i morti da Covid-19 \u00e8 improbabile.", "Diversa l\u2019opinione dell\u2019Istat.", "Come ci ha spiegato Sabrina Prati , dirigente e ricercatrice Istat, innanzitutto questo valore molto piccolo dell\u2019eccesso di mortalit\u00e0 nei mesi di gennaio e febbraio (0,9 per cento, calcolato sulla media degli anni 2015-2019) vale nella media nazionale, ma \u00e8 il risultato di un eccesso di mortalit\u00e0 al Nord del 5,3 per cento compensato da un difetto di mortalit\u00e0 di circa il 3 per cento nel Mezzogiorno.", "Per capire come mai i decessi in alcune regioni sono addirittura calati rispetto alla media, bisogna tenere conto del fatto che numerose cause di mortalit\u00e0 comuni nei mesi invernali sono state ridotte o annullate dalle misure di distanziamento sociale e di controllo della pandemia, in particolare le malattie respiratorie comuni come l\u2019influenza o le sindromi parainfluenzali.", "La sola influenza, come ci ha detto Patrizio Pezzotti ( responsabile del reparto di Epidemiologia, Biostatistica e Modelli Matematici dell\u2019Iss), pu\u00f2 causare dai 7-8.000 ai 20-25.000 decessi ogni anno.", "L\u2019influenza per\u00f2 tra 2020 e 2021 come avevamo discusso su Facta , \u00e8 praticamente sparita grazie alle misure di contenimento della pandemia.", "\u00abSe confrontiamo la mortalit\u00e0 di gennaio e febbraio 2021 con gennaio e febbraio 2020, due mesi in cui ci fu un\u2019epidemia influenzale particolarmente blanda, l\u2019eccesso c\u2019\u00e8 eccome: 9,2 per cento su base nazionale, con un 14,5 per cento di eccesso al Nord\u00bb, ci ha detto Prati.", "In secondo luogo, secondo Pezzotti c\u2019\u00e8 anche un effetto dovuto alla mortalit\u00e0 precedente da Covid-19.", "Molte persone che sarebbero morte quest\u2019anno per altre cause oggi sono gi\u00e0 decedute a causa della Covid-19 (che, ricordiamo, \u00e8 stata una delle principali cause di morte del 2020).", "\u00c8 un fenomeno noto come harvesting effect (in italiano, effetto del raccolto)\u00a0 che si \u00e8 presentato altre volte durante ondate eccezionali di mortalit\u00e0: per esempio la pandemia di influenza del 1918-1920 ha portato a un crollo dei decessi per tubercolosi negli anni successivi per questo motivo.", "Lo stesso effetto \u00e8 stato osservato in Francia dopo il picco di mortalit\u00e0 per l\u2019ondata di calore del 2003 e in Grecia dopo le epidemie stagionali di influenza.", "Data la combinazione di questi due fattori, che contribuiscono insieme a ridurre la mortalit\u00e0 per cause diverse dalla Covid-19, \u00abil fatto che la mortalit\u00e0 complessiva invece sia nella media 2015-2019 ci dice che c\u2019\u00e8 qualche causa importante di decessi ancora in atto\u00bb.", "Per attendere un\u2019analisi definitiva della questione per\u00f2 sar\u00e0 necessario aspettare i dati di morte generali (non solo Covid-19) divisi per cause, secondo la dottoressa Luisa Frova , ricercatrice Istat nel settore delle statistiche di mortalit\u00e0.", "A quanto ci dice Frova, questi dati al momento non possono essere raccolti in tempo reale, in quanto serve ancora la raccolta e analisi di una grossa quantit\u00e0 di dati cartacei, con conseguente allungamento dei tempi.", "\u00abConsapevoli di questo, stiamo lavorando per ottenere i dati divisi per causa tempestivamente, tramite certificazione elettronica\u00bb, ci ha detto Frova.", "In conclusione, la tesi di Becchi e Zibordi secondo cui il numero dei decessi da Covid-19 sarebbero gonfiati \u00e8 falsa.", "La registrazione di tali decessi segue criteri rigorosi.\u00a0 Il paradosso di una alta mortalit\u00e0 da Covid-19 e un basso o nullo eccesso di mortalit\u00e0 si spiega in realt\u00e0 sia con il crollo pressoch\u00e9 totale dei decessi da altre infezioni respiratorie, come l\u2019influenza, sia con l\u2019effetto dovuto alla precedente mortalit\u00e0 da Covid-19, che ha causato il decesso prematuro di moltissime persone che sarebbero morte, oggi, per altre cause."], "category": "Notizia Falsa", "publish_date": "2021-04-02", "tags": ["#verabot", "coronavirus sars-cov-2", "covid-19", "decessi", "istat", "mortalit\u00e0", "mortalit\u00e0 in eccesso", "sars-cov-2"], "links": ["https://rubrica.unige.it/personale/VUdBW1lu", "https://twitter.com/gzibordi", "https://facta.news/glossario/mortalita-in-eccesso/", "https://www.iss.it/malattie-cardiovascolari-endocrino-metaboliche-e-invecchiamento", "https://www.istat.it/it/files//2020/06/Rapporto-ISS-Istat-cause-di-morte-COVID-19-49_2020.pdf#page=8", "https://www.istat.it/it/files//2020/06/Rapporto-ISS-Istat-cause-di-morte-COVID-19-49_2020.pdf#page=16", "https://www.lastampa.it/cronaca/2021/03/30/news/covid-dati-falsi-sulla-pandemia-inviati-all-istituto-superiore-di-sanita-arresti-in-sicilia-1.40089886", "https://archive.vn/x1vEy", "https://ourworldindata.org/coronavirus/country/italy?country=~ITA#what-is-the-daily-number-of-confirmed-deaths", "https://www.istat.it/it/files//2020/03/nota-esplicativa-decessi-30-marzo-2021.pdf", "https://www.istat.it/storage/trasparenza/04-personale/cv/Cv-Prati.pdf", "https://www.iss.it/malattie-infettive", "https://facta.news/notizia-falsa/2020/11/24/questo-grafico-delloms-non-dimostra-che-tutte-le-forme-di-influenza-sono-state-registrate-come-casi-di-covid-19/", "https://facta.news/storie/2020/11/10/la-covid-19-e-gia-una-delle-principali-cause-di-morte-dellanno/", "https://www.ncbi.nlm.nih.gov/pmc/articles/PMC3139993/", "https://www.bloomberg.com/opinion/articles/2020-09-28/few-causes-for-optimism-in-covid-19-s-mortality-statistics-yet", "https://www.eurosurveillance.org/content/10.2807/1560-7917.ES.2019.24.14.1800118?crawler=true", "https://www.linkedin.com/in/luisa-frova-41743547/"]}
{"url": "https://facta.news/notizia-falsa/2021/04/07/no-lidl-non-sta-vendendo-il-suo-robot-da-cucina-a-pochi-euro/", "title": "No, Lidl non sta vendendo il suo robot da cucina a pochi euro", "content": ["Il 7 aprile 2021 la redazione di Facta ha ricevuto diverse segnalazioni via WhatsApp che chiedevano di verificare l\u2019autenticit\u00e0 di alcuni annunci che pubblicizzano la vendita di un robot da cucina della catena di supermercati Lidl al prezzo di 2,95 euro o a 1,99 euro.", "Uno di questi \u00e8 riferito a un post Facebook, ora non pi\u00f9 disponibile, che recitava: \u00abA causa degli eventi alla sede Lidl, l\u2019azienda sta vendendo Silvercrest come risarcimento per solo 1,99 euro\u00bb.", "Un\u2019altra segnalazione conduce invece al sito web 24-7bestdailydeals.com (su cui consigliamo di non cliccare) e promette il robot multifunzione Le Monsieur Cuisine edition plus a 2,95 euro, dopo la compilazione di un apposito questionario.", "Si tratta di una notizia falsa, fatta circolare con l\u2019intento di truffare i malcapitati utenti.", "Invitiamo quindi i nostri lettori a non cliccare su possibili link collegati a contenuti di questo tipo.", "Tutte i messaggi pubblicitari truffaldini sono riferiti al robot da cucina multifunzione Le Monsieur Cuisine , prodotto dall\u2019azienda SilverCrest , brand Lidl dedicato all\u2019elettronica.", "L\u2019utensile \u00e8 attualmente disponibile su Amazon al prezzo di 320 euro ed \u00e8 stato per lungo tempo commercializzato dalla catena di supermercati Lidl in tutto il mondo a un prezzo inferiore ai 400 euro, secondo quanto riporta Business Insider .", "Fino al mese di gennaio 2020, quando un tribunale spagnolo ha ordinato a Lidl di ritirare il prodotto dalla Spagna per violazione del brevetto dell\u2019originale Bimby , appartenente all\u2019azienda Vorwerk.", "L\u2019economico robot da cucina \u00e8 tuttavia ancora disponibile nei negozi italiani della catena e, come ha raccontato Fanpage , ha creato lunghe file e resse davanti ai supermercati lo scorso 2 marzo, il giorno in cui \u00e8 tornato disponibile al prezzo di 349 euro.", "Non esiste invece notizia di promozioni o concorsi ufficiali riguardanti il prodotto, che l\u2019azienda avrebbe comunicato esclusivamente attraverso i suoi canali ufficiali ( qui , qui e qui ) o sul suo sito web .", "In passato ci eravamo gi\u00e0 occupati di un falso concorso riguardante il robot da cucina.", "Il consiglio, in questi casi, \u00e8 sempre quello di non inserire dati personali o riferimenti alla carta di credito e di affidarvi esclusivamente alle offerte comunicate sui canali ufficiali dall\u2019azienda."], "category": "Notizia Falsa", "publish_date": "2021-04-07", "tags": ["alimentari", "le monsieur cuisine", "lidl", "robot da cucina", "silvercrest"], "links": ["https://www.lidl.de/de/silvercrest/b215", "https://www.amazon.it/Monsieur-Cuisine-SilverCrest-accessori-standard/dp/B07KK9PRGJ/ref=dp_prsubs_1?pd_rd_i=B07KK9PRGJ&psc=1", "https://family.lidl.ch/it/monsieur-cuisine-connect-nella-quotidianita-di-una-famiglia/", "https://www.businessinsider.fr/le-robot-cuiseur-monsieur-cuisine-connect-revient-chez-lidl-avant-noel-185607", "https://www.corriere.it/tecnologia/21_gennaio_20/lidl-condannata-aver-copiato-bimby-ora-deve-ritirare-monsieur-cuisine-connect-spagna-d6eb94b0-5b2d-11eb-998b-12ca609f8cfa.shtml", "https://bimby.vorwerk.it/bimby/", "https://www.fanpage.it/attualita/corsa-folle-al-robot-da-cucina-della-lidl-assembramenti-davanti-ai-supermercati/", "https://twitter.com/LidlItalia", "https://www.lidl.it/it", "https://www.facebook.com/lidlitalia", "https://www.lidl.it/", "https://facta.news/notizia-falsa/2020/12/09/no-lidl-non-sta-invitando-i-suoi-clienti-a-completare-un-sondaggio-per-vincere-un-robot-da-cucina/"]}
{"url": "https://facta.news/notizia-falsa/2021/04/06/no-dalla-ever-given-non-sono-stati-liberati-piu-di-1-000-bambini/", "title": "No, dalla Ever Given non sono stati liberati \u00abpi\u00f9 di 1.000 bambini\u00bb", "content": ["Il 2 aprile 2021 su Facebook \u00e8 stata pubblicata un\u2019immagine che riporta questo testo: \u00abPi\u00f9 di 1.000 bambini liberati su EverGreen.", "L\u2019Evergreen, arenato sul Canale di Suez, trasportava bambini vittime del traffico di essere umani e armi di distruzione di massa\u00bb.", "Il riferimento \u00e8 all\u2019episodio avvenuto lo scorso 23 marzo quando una nave portacontainer \u00e8 rimasta incagliata nel Canale di Suez (Egitto) ostacolando la tratta delle altre navi commerciali per poi essere liberata il 29 marzo.", "Si tratta di una notizia che non trova riscontro in nessuna testata nazionale e internazionale e in nessun comunicato delle autorit\u00e0 preposte.", "La notizia falsa \u00e8 stata pubblicata originariamente il 1 aprile da Before It\u2019s News , sito in lingua inglese che gi\u00e0 in precedenza ha pubblicato disinformazione, come hanno ricostruito i colleghi di PolitiFact .", "Precisiamo poi che la nave rimasta bloccata per diversi giorni nel canale di Suez si chiama Ever Given e non \u00abEvergreen\u00bb.", "Evergreen Marine Corp \u00e8 invece il nome della compagnia con sede a Taiwan proprietaria della nave.", "La nave, infine, stava trasportando beni di consumo.", "Su Facta ci siamo occupati di altre notizie false riguardanti la nave Ever Given ( qui e qui )."], "category": "Notizia Falsa", "publish_date": "2021-04-06", "tags": ["canale di suez", "ever given", "evergreen"], "links": ["https://www.facebook.com/photo.php?fbid=440821573669037&set=a.217516089332921&type=3&theater", "https://www.ansa.it/sito/notizie/topnews/2021/03/24/egitto-cargo-arenato-blocca-il-canale-di-suez_7e86a252-d634-4242-a3b4-06d43296553a.html", "https://www.ilpost.it/2021/03/29/nave-ever-given-spostata-canale-di-suez/", "https://archive.is/JZ66D", "https://www.politifact.com/factchecks/2020/nov/11/instagram-posts/no-judicial-watch-didnt-publish-bogus-story-about-/", "https://www.politifact.com/factchecks/2021/apr/05/blog-posting/no-trafficked-children-dead-bodies-were-not-remove/", "https://www.evergreen-marine.com/tuf1/jsp/TUF1_News.jsp?newsType=G2&newsId=NEWS2021032600007942&lang=en", "https://www.evergreen-marine.com/tbi1/jsp/TBI1_CorporateProfile.jsp", "https://www.washingtonpost.com/world/middle_east/suez-canal-ever-given-ship/2021/03/31/8849b85c-9154-11eb-aadc-af78701a30ca_story.html", "https://facta.news/notizia-falsa/2021/03/26/non-esistono-prove-che-collegano-la-nave-bloccata-nel-canale-di-suez-a-hillary-clinton/", "https://facta.news/notizia-falsa/2021/03/31/no-google-earth-non-ha-oscurato-il-canale-di-suez/"]}
{"url": "https://facta.news/notizia-vera/2021/04/02/si-in-cile-ce-una-forte-ondata-di-covid-19-nonostante-le-vaccinazioni/", "title": "S\u00ec, in Cile c\u2019\u00e8 una forte ondata di Covid-19 nonostante le vaccinazioni", "content": ["Il 31 marzo 2021 \u00e8 stato pubblicato un articolo sul sito ByoBlu (di cui avevamo parlato all\u2019interno di una rassegna sulla disinformazione in Italia nel 2020) intitolato \u00abLo strano caso del Cile: con vaccinazioni di massa il Paese torna in lockdown\u00bb.", "Secondo l\u2019articolo \u2013 condiviso, al 1 aprile 2021, quasi mille volte su Facebook secondo lo strumento di analisi CrowdTangle \u2013 il Cile, nonostante sia uno dei Paesi dell\u2019America del Sud pi\u00f9 avanti con le vaccinazioni, ha ordinato un nuovo rigidissimo lockdown a causa di un forte aumento dei casi di Covid-19.", "Si tratta di una notizia vera, anche se l\u2019articolo di ByoBlu contiene ipotesi non dimostrate e alcune frasi fuorvianti.", "\u00c8 vero che il Cile \u00e8 uno dei Paesi sudamericani con il pi\u00f9 alto tasso di vaccinazione: oltre il 36 per cento della popolazione ha ricevuto almeno una dose di vaccino, e il 20 per cento aveva ricevuto entrambe le dosi, al 1 aprile 2021.", "\u00c8 anche vero che il Cile sta affrontando, a partire da dicembre 2020 e con un\u2019impennata da fine febbraio 2021, una nuova ondata di Covid-19, con 7.868 nuovi casi riportati il solo 1 aprile 2021.", "Questo ha indotto il governo cileno a introdurre un lockdown molto stringente, in cui perfino i servizi essenziali come farmacie e negozi di alimentari sono chiusi durante il fine settimana.", "Il paradosso per\u00f2 \u00e8 solo apparente.", "Se il 20 per cento della popolazione \u00e8 stata immunizzata con due dosi, significa che l\u201980 per cento della popolazione \u00e8 ancora parzialmente o totalmente suscettibile al virus.", "Ricordiamo che, come avevamo discusso , i vaccini richiedono dai sette ai quindici giorni per conferire il massimo dell\u2019immunit\u00e0, quindi in realt\u00e0 la proporzione di persone immuni \u00e8 inferiore al 20 per cento pienamente vaccinato.", "Il ministro della sanit\u00e0 cileno Enrique Paris ha dichiarato il 23 marzo 2021 a Bloomberg che, visto l\u2019andamento della campagna vaccinale, non si vedr\u00e0 un effetto dei vaccini nel contenimento della pandemia prima di met\u00e0 aprile, e un\u2019immunit\u00e0 di gregge non ci sar\u00e0 prima di giugno.", "Lo stesso fenomeno del resto \u00e8 stato osservato nello Stato di Israele nella seconda met\u00e0 di gennaio 2021, quando un quarto della popolazione era gi\u00e0 stato vaccinato.", "Una presidente regionale dell\u2019associazione medica cilena, Francesca Crispi, intervistata il 30 marzo 2021 dal New York Times, ha ipotizzato che il successo della campagna vaccinale pu\u00f2 aver indotto la popolazione a un eccessivo senso di sicurezza.", "\u00c8 poi vero che i decessi, sebbene in salita, stanno aumentando molto pi\u00f9 lentamente rispetto alla prima ondata di Covid-19 nel 2020 e rispetto al numero di infezioni.", "\u00c8 possibile, come ha fatto notare per esempio la testata inglese The Spectator , che un altro fattore da tenere in conto sia il tipo di vaccini che il Cile sta usando.", "Il Cile infatti sta puntando principalmente sul vaccino cinese Sinovac: il 9 marzo 2021 il Paese sudamericano aveva ricevuto circa 10 milioni di dosi Sinovac, contro poco pi\u00f9 di 700.000 dosi di Pfizer.", "Su Facta avevamo parlato di come i dati di efficacia su questo vaccino siano particolarmente contraddittori e indicano a volte un\u2019efficacia di poco pi\u00f9 del 50 per cento.", "Non \u00e8 vero invece, come si sostiene nell\u2019articolo di ByoBlu , che \u00able vaccinazioni potrebbero favorire mutazioni del virus\u00bb e ne abbiamo parlato qui .", "Come dimostra un rapporto del dipartimento di epidemiologia del governo cileno del 12 marzo 2021, in Cile circolano effettivamente numerose varianti del virus Sars-CoV-2, ma sono state in gran parte importate dall\u2019estero.", "In conclusione, \u00e8 vero che in Cile \u00e8 in corso una nuova ondata di pandemia nonostante una rapida ed efficiente campagna di vaccinazione.", "Questo per\u00f2 non \u00e8 inspiegabile, perch\u00e9 la percentuale di popolazione vaccinata \u00e8 ancora relativamente bassa e non \u00e8 stata raggiunta nessuna immunit\u00e0 di gregge.", "Non significa quindi che i vaccini in generale siano inefficaci (anche se \u00e8 vero che il Cile sta usando in gran parte un vaccino su cui i dati di efficacia sono ancora confusi) o, peggio, che causino mutazioni del virus."], "category": "Notizia Vera", "publish_date": "2021-04-02", "tags": ["#verabot", "cile", "covid-19", "lockdown", "pandemia", "sinovac", "vaccino covid", "vaccino pfizer", "vaccino sinovac"], "links": ["https://www.byoblu.com/2021/03/31/lo-strano-caso-del-cile-con-vaccinazioni-di-massa-il-paese-torna-in-lockdown/", "https://facta.news/storie/2020/12/29/chi-ha-diffuso-la-disinformazione-in-italia-nel-2020/", "https://ourworldindata.org/coronavirus/country/chile#what-share-of-the-population-has-received-at-least-one-dose-of-the-covid-19-vaccine", "https://ourworldindata.org/coronavirus/country/chile#what-share-of-the-population-has-been-fully-vaccinated-against-covid-19", "https://ourworldindata.org/explorers/coronavirus-data-explorer?zoomToSelection=true&time=40..latest&pickerSort=desc&pickerMetric=total_cases&hideControls=true&Metric=Confirmed+cases&Interval=New+per+day&Relative+to+Population=false&Align+outbreaks=false&country=~CHL", "https://www.theguardian.com/global-development/2021/mar/28/chile-coronavirus-lockdowns-vaccination-success", "https://facta.news/notizia-falsa/2021/03/27/la-storia-del-picco-di-contagi-pochi-giorni-dopo-il-vaccino-astrazeneca-e-in-gran-parte-falsa/", "https://www.bloomberg.com/news/articles/2021-03-25/chile-imposes-full-lockdown-in-capital-city-of-santiago", "https://www.ctvnews.ca/health/coronavirus/israel-extends-covid-19-lockdown-despite-mass-vaccination-drive-1.5274977", "https://www.nytimes.com/2021/03/30/world/americas/chile-vaccination-cases-surge.html", "https://ourworldindata.org/explorers/coronavirus-data-explorer?zoomToSelection=true&time=40..latest&pickerSort=desc&pickerMetric=total_cases&hideControls=true&Metric=Confirmed+deaths&Interval=Weekly&Relative+to+Population=false&Align+outbreaks=false&country=~CHL", "https://www.spectator.co.uk/article/why-is-vaccinated-chile-locking-down-again-", "https://facta.news/storie/2021/03/05/dallo-sputnik-al-vaccino-italiano-il-punto-sugli-altri-vaccini-in-arrivo-contro-la-covid-19/", "https://facta.news/storie/2021/03/05/dallo-sputnik-al-vaccino-italiano-il-punto-sugli-altri-vaccini-in-arrivo-contro-la-covid-19/", "https://facta.news/senza-prove/2021/03/22/non-ci-sono-prove-che-i-vaccini-causino-unevoluzione-drammatica-del-virus-sars-cov-2/", "https://www.minsal.cl/wp-content/uploads/2021/03/Reporte-circulacion-variantes-12-03-21.pdf"]}
{"url": "https://facta.news/notizia-falsa/2021/04/06/anthony-fauci-non-ha-collegato-i-decessi-per-influenza-spagnola-allutilizzo-di-mascherine/", "title": "Anthony Fauci non ha collegato i decessi per influenza spagnola all\u2019utilizzo di mascherine", "content": ["Il 6 aprile 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un ritaglio di giornale dedicato ad uno studio scientifico co-firmato da Anthony Fauci, direttore del National Institute of Allergy and Infectious Disease (l\u2019istituto americano che si occupa di allergie e malattie infettive), sul tema dell\u2019 influenza spagnola , pandemia influenzale che uccise tra le 50 e le 100 mila persone a cavallo tra gli anni 1918 e 1920.", "La parte dell\u2019articolo evidenziata recita: \u00abHanno scoperto che la maggior parte delle vittime di influenza spagnola non \u00e8 morta a causa dell\u2019influenza spagnola.", "\u00c8 morta di polmonite batterica.", "E la polmonite batterica \u00e8 stata causata da\u2026 aspetta, aspetta\u2026 dall\u2019indossare mascherine\u00bb.", "Si tratta di una notizia falsa.", "Innanzitutto, il contenuto oggetto della nostra verifica non \u00e8 comparso su alcuna testata, ma proviene da un post in lingua inglese pubblicato il 25 ottobre 2020 su Facebook.", "Il riferimento \u00e8 a uno studio intitolato \u201cRuolo predominante della polmonite batterica come causa di morte nell\u2019influenza pandemica: implicazioni per la preparazione all\u2019influenza pandemica\u201d, firmato da David Morens , Jeffrey Taubenberger e Anthony Fauci.", "Secondo lo studio, gran parte dei decessi avvenuti durante la pandemia di influenza spagnola sono avvenuti a causa di polmonite batterica, perch\u00e9 il virus dell\u2019influenza ha distrutto le cellule che rivestono bronchi e polmoni, creando i presupposti affinch\u00e9 i batteri che normalmente abitano il naso e la gola causassero la polmonite batterica.", "Nella descrizione dello studio , Fauci specifica senza alcuna ambiguit\u00e0 come le polmoniti batteriche sono la conseguenza diretta del virus influenzale: \u00abLe evidenze raccolte dalle analisi storiche e moderne della pandemia influenzale del 1918 delinea uno scenario in cui il danno virale seguito da polmonite batterica ha portato alla stragrande maggioranza dei decessi\u00bb, si legge nel documento, \u00abin sostanza, il virus ha sferrato il primo colpo, mentre i batteri hanno sferrato il pugno del ko\u00bb.", "L\u2019articolo scientifico co-firmato da Fauci non contiene alcun riferimento alle mascherine chirurgiche e in passato avevamo gi\u00e0 smentito ogni collegamento tra i dispositivi di protezione individuale e malattie respiratorie."], "category": "Notizia Falsa", "publish_date": "2021-04-06", "tags": ["#verabot", "anthony fauci", "covid-19", "influenza spagnola", "mascherina", "nuovo coronavirus sars-cov-2", "polmonite batterica"], "links": ["https://www.niaid.nih.gov/about/director", "https://www.epicentro.iss.it/passi/storiePandemia", "https://www.facebook.com/micky.g.allen/posts/10157745452421732", "https://academic.oup.com/jid/article/198/7/962/2192118", "https://www.sciencemag.org/author/david-m-morens", "https://www.niaid.nih.gov/research/jeffery-taubenberger-md-phd", "https://www.nih.gov/news-events/news-releases/bacterial-pneumonia-caused-most-deaths-1918-influenza-pandemic", "https://facta.news/notizia-falsa/2020/05/13/no-indossare-la-mascherina-non-e-un-lento-inesorabile-suicidio/", "https://facta.news/notizia-falsa/2020/08/28/no-leccessivo-utilizzo-di-mascherine-sanitarie-non-provoca-la-candida-polmonare/"]}
{"url": "https://facta.news/notizia-falsa/2021/04/07/no-bill-gates-non-ha-acquistato-telegram/", "title": "No, Bill Gates non ha acquistato Telegram", "content": ["Il 7 aprile 2021 su Facebook \u00e8 stata pubblicata un\u2019immagine che mostra una notizia data dall\u2019emittente statunitense Fox News secondo cui il cofondatore di Windows e imprenditore Bill Gates avrebbe comprato il servizio di messaggistica istantanea Telegram per 600 milioni di dollari.", "L\u2019immagine \u00e8 accompagnata da questo testo, scritto da chi ha pubblicato il post su Facebook: \u00abHa comprato Telegram\u00bb.", "Si tratta di una notizia che non trova riscontro in nessuna testata nazionale e locale in nessun comunicato ufficiale n\u00e9 di Telegram, n\u00e9 di Bill Gates.", "Contattato da Reuters , un portavoce della fondazione di Bill e Melinda Gates ha dichiarato che Gates \u00abnon ha alcun rapporto finanziario con Telegram\u00bb.", "Inoltre, sempre a Reuters , il team di Telegram ha dichiarato che l\u2019app di messaggistica istantanea \u00abrimane interamente di propriet\u00e0 di Pavel Durov\u00bb.", "Durov \u00e8 il co-fondatore e finanziatore di Telegram dal 2013, anno della sua fondazione .", "L\u2019immagine oggetto della nostra verifica \u00e8 stata in realt\u00e0 modificata.", "In quella originale, il testo in sovraimpressione durante la puntata del 16 novembre 2020 del programma America\u2019s Newsroom dell\u2019emittente statunitense Fox News era differente, come si pu\u00f2 verificare qui e qui ."], "category": "Notizia Falsa", "publish_date": "2021-04-07", "tags": ["bill gates", "telegram"], "links": ["https://www.facebook.com/manola.rossi.56679/posts/148625357180068", "https://www.gatesnotes.com/Climate-and-energy?preview&Climate-SU=1&WT.mc_id=20210121000000_TGNICA_BG-PDM-PG-Global-SignupPage_BecomeInsider-Bill_Gates_Website&WT.tsrc=BGSEM&gclid=Cj0KCQjwsLWDBhCmARIsAPSL3_1CsoPOhHfCvsejJgH-o7wU7xna676EnVdbg2tNdXeWOZd4LeC5ijkaAr_CEALw_wcB", "https://www.reuters.com/article/factcheck-gates-telegram/fact-check-bill-gates-did-not-purchase-telegram-idUSL1N2LZ1R9?fbclid=IwAR3v3u0hP6Y3O81wrWXHCXu9jTDJ_cCOXIn-azvHPpzWbnHFDnjWs8I_KXU", "https://www.forbes.com/profile/pavel-durov/?sh=1b56049014c5", "https://telegram.org/faq/it#d-chi-sono-le-persone-dietro-a-telegram", "https://telegram.org/faq/it#d-quando-e-nato-telegram", "https://cloudfront.mediamatters.org/styles/crop_420x240/s3/static/D8Audio/2020/11/16/americas_newsroom_-_09_51_07_am.jpg?itok=FNG4VO_v", "https://www.mediamatters.org/trace-gallagher/foxs-chief-breaking-news-correspondent-fox-news-primetime-stands-what-right"]}
{"url": "https://facta.news/notizia-falsa/2021/04/07/il-governo-non-sta-utilizzando-container-per-costruire-dei-campi-di-concentramento-per-pazienti-covid-in-italia/", "title": "Il governo non sta utilizzando container per costruire dei \u00abcampi di concentramento\u00bb per pazienti Covid", "content": ["Il 6 aprile 2021 la redazione di Facta ha ricevuto una segnalazione via WhatsApp che chiedeva di verificare le informazioni contenute in un video pubblicato il 3 aprile su Facebook da Antonio Irac\u00e0, candidato sindaco nel 2017 a Maniago (provincia di Pordenone) per il Movimento 5 Stelle.", "Il filmato oggetto della nostra verifica dura in tutto poco meno di 7 minuti ed \u00e8 intitolato \u201cVogliono creare dei campi di concentramento in Italia?\u201d.", "L\u2019autore del video denuncia l\u2019esistenza di un bando pubblicato da Consip (Centrale acquisti della pubblica amministrazione italiana) per la costruzione di \u00abcampi container per l\u2019assistenza della popolazione in caso di eventi emergenziali\u00bb da 42 posti ciascuno, per un totale di 8 mila posti a disposizione di ogni regione.", "Il committente \u00e8 la presidenza del Consiglio dei ministri e il Dipartimento della protezione civile.", "L\u2019autore del video collega questo bando a una manifestazione di interesse pubblicata il 7 gennaio 2021 dalla Regione Sardegna per la selezione di due strutture \u00abidonee ad ospitare minori Covid positivi\u00bb.", "Esaminando le planimetrie dei futuri container banditi da Consip, l\u2019autore del video mette in dubbio il carattere temporaneo delle strutture \u2013 per la presenza di un refettorio e di una lavanderia e perch\u00e9 \u00abil modulo temporaneo necessita di impianti\u00bb, spiega dal minuto 03:56 \u2013 e sottolinea la presenza nel progetto di \u00abuna sala aperta al pubblico e di bagni aperti al pubblico\u00bb (minuto 05:02).", "\u00abDitemi voi quale struttura necessita di una sala aperta al pubblico\u00bb si chiede retoricamente l\u2019autore del video, \u00abvuol dire che ci saranno persone rinchiuse in queste strutture e riceveranno delle visite.", "Se queste strutture dovessero servire per delle emergenze relative al Covid, chi \u00e8 che pu\u00f2 andare a far visita ai positivi, visto che finora ci hanno raccontato che nessuno pu\u00f2 entrare negli ospedali a visitare i positivi?\u00bb.", "Il filmato si chiude con l\u2019uomo che paragona la struttura a dei veri e propri campi di concentramento.", "Si tratta di una notizia falsa.", "Il bando Consip esiste davvero, \u00e8 disponibile a questo link e scadr\u00e0 il 12 aprile 2021, ma non ha nulla a che fare con quello della Regione Sardegna, pubblicato invece a questo indirizzo e gi\u00e0 scaduto nello scorso mese di gennaio.", "La procedura aperta dalla Centrale acquisti della pubblica amministrazione (e pubblicata in Gazzetta Ufficiale ) \u00e8 valida per \u00abl\u2019allestimento di campi container per l\u2019assistenza della popolazione in caso di eventi emergenziali\u00bb e non ha nulla a che fare con l\u2019emergenza sanitaria attualmente in corso.", "Bandi simili sono gi\u00e0 stati pubblicati in passato \u2013 questo risale ad esempio al 2015 \u2013 e servono a non arrivare impreparati ad eventi emergenziali come terremoti e alluvioni.", "Ai sensi del dpcm del 14 gennaio 2014 , infatti, ogni Comune italiano deve dotarsi di un piano di emergenza per far fronte alle calamit\u00e0 sul territorio e i bandi per l\u2019acquisizione dei container pubblicati da Consip servono ad acquisire gli strumenti per non arrivare impreparati a tale eventualit\u00e0.", "Il 6 aprile 2021, Consip ha pubblicato una nota stampa per rispondere ad un articolo comparso il giorno stesso sul quotidiano Libero , dal titolo \u00abIl governo vuole metterci in container\u00bb, secondo il quale l\u2019idea del governo sarebbe di costruire container per i positivi alla Covid-19, spendendo soldi che potrebbero essere invece utilizzati per potenziare le terapie intensive.", "Secondo quanto sostiene Consip, il bando \u00abnon \u00e8 destinato alle esigenze dell\u2019emergenza Covid-19\u00bb, ma rientra del cosiddetto \u201cProcurement di emergenza\u201d , ovvero quella serie di azioni che le strutture deputate alla gestione delle emergenze mettono in campo \u201cin tempi di pace\u201d.", "Per questo motivo, sottolinea Consip, tale bando \u00abnon rappresenta un acquisto e, di conseguenza, una spesa, in quanto verr\u00e0 attivato solo nel caso del verificarsi dell\u2019emergenza\u00bb.", "Copertina photo credits: Astrid Westvang via Flickr"], "category": "Notizia Falsa", "publish_date": "2021-04-07", "tags": ["#verabot", "antonio irac\u00e0", "bando", "consip", "container", "covid-19", "nuovo coronavirus sars-cov-2", "piano emergenza", "terremoto"], "links": ["https://www.facebook.com/watch/?v=2666360283586469", "https://messaggeroveneto.gelocal.it/pordenone/cronaca/2017/04/23/news/il-m5s-presenta-il-candidato-sindaco-iraca-1.15241170", "https://www.consip.it/bandi-di-gara/gare-e-avvisi/aq-noleggio-container", "https://www.regione.sardegna.it/j/v/2568?s=418627&v=2&c=3&t=1", "https://www.consip.it/bandi-di-gara/gare-e-avvisi/aq-noleggio-container", "https://www.regione.sardegna.it/j/v/2568?s=418627&v=2&c=3&t=1", "https://www.gazzettaufficiale.it/atto/contratti/caricaDettaglioAtto/originario?atto.dataPubblicazioneGazzetta=2021-03-31&atto.codiceRedazionale=TX21BFJ7281", "http://www.protezionecivile.gov.it/amministrazione-trasparente/bandi-gara-contratti/dettaglio-avviso-bando/-/asset_publisher/default/content/procedura-aperta-per-il-noleggio-il-trasporto-e-l-installazione-di-moduli-container-in-emergenza-per-conto-della-presidenza-del-consiglio-dei-ministri", "http://www.protezionecivile.gov.it/amministrazione-trasparente/provvedimenti/dettaglio/-/asset_publisher/default/content/direttiva-del-presidente-del-consiglio-dei-ministri-del-14-gennaio-2014-relativa-al-programma-nazionale-di-soccorso-per-il-rischio-sismico", "https://www.comune.como.it/it/servizi/protezione-civile/piano-di-emergenza-comunale/", "https://www.consip.it/media/news-e-comunicati/nota-stampa-sullaq-noleggio-container", "https://www.liberoquotidiano.it/news/commenti-e-opinioni/26794470/paolo-becchi-governo-caso-emergenza-vuole-rinchiuderci-container-ecco-bando.html", "https://www.forumpa.it/pa-digitale/procurement-in-emergenza-gli-orientamenti-della-commissione-europea/"]}
{"url": "https://facta.news/fuori-contesto/2021/04/06/il-video-di-un-uomo-che-fuma-con-il-corpo-allinterno-di-un-sacco-non-mostra-finti-morti-da-covid/", "title": "Il video di un uomo che fuma con il corpo all\u2019interno di un sacco non mostra \u00abfinti morti da Covid\u00bb", "content": ["Il 29 marzo 2021 su Facebook \u00e8 stato pubblicato un video che mostra una serie di sacchi neri che sembrano contenere dei cadaveri.", "All\u2019interno di uno di questi si vede un uomo mentre fuma una sigaretta.", "Le immagini sono accompagnate da questo commento, scritto da chi ha pubblicato il post su Facebook: \u00abFinti morti da covid che fumano pure\u00bb.", "Si tratta di un contenuto fuorviante che veicola una notizia falsa.", "Nel video non si vedono dei \u00abfinti morti\u00bb per Covid-19.", "Come hanno verificato i colleghi di Afp le immagini sono tratte da una clip pubblicata su TikTok il 29 marzo 2021 da Vasya Ivanov , utente russo che nel suo profilo si definisce \u00abscenografo e direttore artistico\u00bb.", "Nella didascalia del video pubblicato da Ivanov si legge \u00abHusky \u2013 Ever Clip Shooting\u00bb.", "Husky \u00e8 un rapper russo e \u00abNever Ever\u00bb \u00e8 una sua canzone.", "Il 26 novembre 2020 su Vimeo \u00e8 stato pubblicato il video della canzone in questione, come si pu\u00f2 verificare qui (VIDEO: Attenzione, le immagini che seguono potrebbero urtare la vostra sensibilit\u00e0).", "Le immagini dei sacchi neri provengono dal video musicale e la clip con l\u2019uomo che fuma mostra un momento delle riprese per la canzone Never Ever del rapper russo Husky."], "category": "Fuori Contesto", "publish_date": "2021-04-06", "tags": ["#verabot", "covid-19", "nuovo coronavirus sars-cov-2"], "links": ["https://www.facebook.com/andrea.panchetti.90/videos/10224967038074242", "https://factcheck.afp.com/video-does-not-show-covid-19-victims-it-shows-russian-music-video-being-filmed", "https://www.tiktok.com/login?redirect_url=https%3A%2F%2Fwww.tiktok.com%2F%40vasyaivanovdesign%2Fvideo%2F6944648301446745346&lang=en&enter_method=mandatory", "https://www.tiktok.com/@vasyaivanovdesign?lang=en&amp%3Bis_copy_url=1&amp%3Bis_from_webapp=v2&is_copy_url=1&is_from_webapp=v2", "https://www.facebook.com/raphusky/", "https://vimeo.com/484146190", "https://ren.tv/news/v-rossii/744208-mertvye-liudi-moskvichei-napugali-svisaiushchie-s-kryshi-bolnitsy-trupy"]}
{"url": "https://facta.news/fuori-contesto/2021/04/08/no-astrazeneca-non-significa-arma-che-uccide/", "title": "No, \u00abAstraZeneca\u00bb non significa \u00abarma che uccide\u00bb", "content": ["Il 27 marzo 2021 su Facebook \u00e8 stato pubblicato un post in cui si legge che \u00abAstra Zeneca = \u201cARMA CHE UCCIDE\u201d e solo un caso ovviamente\u00bb.", "Come prova, l\u2019autore del post aggiunge delle immagini che riportano la traduzione di alcune parti o sillabe delle due parole.", "Ad esempio \u00abAstra\u00bb significherebbe in sanscrito \u00abarma\u00bb, \u00abze\u00bb in polacco \u00abche\u00bb e \u00abnecare\u00bb in latino \u00abuccidere\u00bb.", "Il riferimento \u00e8 al vaccino contro il nuovo coronavirus Sars-CoV-2 prodotto dall\u2019azienda biofarmaceutica anglo-svedese AstraZeneca .", "Si tratta di un contenuto fuorviante che veicola una notizia falsa.", "Nella religione induista \u00abastra\u00bb \u00e8 un\u2019arma soprannaturale , \u00ab\u017ce\u00bb in polacco significa \u00abche\u00bb e \u00abnec\u0101re\u00bb in latino vuol dire \u00abuccidere\u00bb.", "Questo approccio selettivo che comprende solo alcune parti delle due parole risulta fuorviante rispetto alla traduzione e all\u2019etimologia del nome dell\u2019azienda AstraZeneca.", "Innanzitutto, l\u2019azienda AstraZeneca \u00e8 nata nel 1999 dalla fusione della casa farmaceutica svedese Astra AB e quella britannica Zeneca Group.", "A ottobre 2019 la stessa azienda aveva spiegato sul proprio account Twitter l\u2019origine del nome: Astra AB era stata fondata nel 1913 in Svezia e la parola \u00abAstra\u00bb ha le sue radici nel greco \u00ab astron \u00bb, che significa \u00abstella\u00bb.", "\u00abZeneca\u00bb invece, continuava AstraZeneca nel suo tweet, \u00e8 una parola inventata, \u00abcreata da un\u2019agenzia incaricata di trovare un nome che iniziava con la lettera iniziale o finale dell\u2019alfabeto ed era foneticamente facile da tenere a mente, di non pi\u00f9 di tre sillabe e che non aveva un significato offensivo in qualsiasi lingua\u00bb.", "Su Facta ci siamo gi\u00e0 occupati di un altro caso di disinformazione legato al nome di AstraZeneca ( qui )."], "category": "Fuori Contesto", "publish_date": "2021-04-08", "tags": ["#verabot", "astrazeneca", "covid-19", "nuovo coronavirus sars-cov-2", "vaccino astrazeneca", "vaccino covid"], "links": ["https://www.facebook.com/cristian.mion.7/posts/10224033853461968", "https://facta.news/glossario/vaccino/", "https://www.astrazeneca.it/chi-siamo.html", "https://toistudent.timesofindia.indiatimes.com/news/leadership/weapons-astras-of-hinduism/12227.html", "https://dizionario.reverso.net/polacco-italiano/ze/forced", "https://fullfact.org/online/Astrazeneca-name-translation/", "https://www.astrazeneca.it/chi-siamo.html", "https://twitter.com/AstraZeneca/status/1184743483904610304", "https://www.grecoantico.com/dizionario-greco-antico.php?lemma=ASTRON100", "https://facta.news/notizia-falsa/2021/04/01/no-astrazeneca-in-lingua-maori-non-significa-eterno-riposo/"]}
{"url": "https://facta.news/notizia-falsa/2021/04/08/no-lozonoterapia-non-e-un-trattamento-di-provata-efficacia-contro-la-covid-19/", "title": "No, l\u2019ozonoterapia non \u00e8 un trattamento di provata efficacia contro la Covid-19", "content": ["L\u20198 aprile 2021 la redazione di Facta ha ricevuto via WhatsApp la richiesta di verificare un articolo pubblicato il 9 novembre 2020 dal sito CronacheMaceratesi.it e intitolato \u00abFranzini, il promotore dell\u2019ozonoterapia: \u201cL\u2019efficacia sul Covid \u00e8 gi\u00e0 provata.", "Su 100 pazienti il 98% guarito\u201d\u00bb.", "L\u2019articolo contiene un\u2019intervista al medico Marianno Franzini, presidente della Sezione internazionale della Societ\u00e0 scientifica ossigeno ozono terapia (Sioot) e direttore sanitario della Clinica Comunian di Gorle (Bg).", "L\u2019 ozonoterapia \u00e8 un trattamento medico che sfrutta l\u2019 ozono , una forma particolare di ossigeno a volte sfruttato, ad esempio, per purificare le acque grazie alla sua azione germicida .", "In generale, l\u2019ozonoterapia \u00e8 considerata dalla comunit\u00e0 scientifica una terapia perlomeno controversa , proposta pi\u00f9 volte ad esempio contro tumori e Hiv/Aids ma rivelatasi inefficace .", "Secondo la Food and drug administration degli Stati Uniti, l\u2019ozono \u00abnon ha applicazioni mediche utili conosciute\u00bb e, per essere efficace come germicida, dovrebbe essere usato a concentrazioni non tollerate dall\u2019organismo umano.", "Franzini nell\u2019intervista afferma che \u00abse ci fosse un servizio di ozono terapia in ogni ospedale\u00bb la Covid-19 diventerebbe una malattia virale \u00abnormale\u00bb e \u00abci scorderemmo i morti\u00bb.", "Il medico nell\u2019intervista ha descritto uno studio, pubblicato a novembre 2020 sulla rivista scientifica International Immunopharmacology in cui, secondo quanto riportato nell\u2019articolo, sarebbero stati confrontati 100 pazienti Covid-19 sottoposti alle normali terapie e 100 pazienti Covid-19 sottoposti anche a ozonoterapia.", "Di questi ultimi, 2 sono deceduti ma gli altri 98 sarebbero guariti, risultato che Franzini commenta con \u00abl\u2019efficacia dell\u2019ozono \u00e8 gi\u00e0 stata verificata sperimentalmente\u00bb e anzi \u00ab\u00e8 di un\u2019efficacia talmente esemplare che pare che qualcuno si spaventi\u00bb.", "Infine, viene anche sostenuto che l\u2019ozonoterapia sarebbe \u00abpriva di controindicazioni\u00bb.", "Si tratta di una notizia in gran parte falsa.", "L\u2019efficacia dell\u2019ozonoterapia contro la Covid-19 era lungi dall\u2019essere dimostrata all\u2019epoca in cui \u00e8 stato scritto l\u2019articolo e anche nel momento in cui scriviamo, ad aprile 2021.", "Vediamo con ordine come stanno le cose.", "Innanzitutto lo studio \u00e8 stato riportato da Franzini, nell\u2019intervista, in modo inaccurato.", "Il campione includeva 50 pazienti, non 100 e non includeva un gruppo di controllo non sottoposto a ozonoterapia.", "Il principale dato positivo riportato dallo studio \u00e8 un tempo pi\u00f9 veloce di recupero polmonare, in 13 giorni invece di 22 come riportato per altri pazienti nelle stesse strutture ospedaliere.", "Il campione esaminato per\u00f2 \u00e8, per stessa ammissione dei ricercatori, scarsamente rappresentativo: \u00abl\u2019investigazione ha incluso una ristretta fascia di et\u00e0\u00bb e ha \u00abescluso soggetti di sesso femminile\u00bb, avvertono presentando i risultati, e non \u00e8 stato possibile escludere altri fattori che rendono difficile o impossibile un confronto.", "Si tratta quindi di uno studio osservazionale, un tipo di studio medico che, bench\u00e9 possa dare indicazioni interessanti, non pu\u00f2 convalidare una terapia, come avevamo discusso in dettaglio su Facta a proposito delle terapie domiciliari.", "Lo studio stesso del resto, di cui Franzini \u00e8 l\u2019autore principale, dichiara apertamente e ripetutamente nelle conclusioni che \u00abovviamente, questi dati devono essere riesaminati e confermati ulteriormente\u00bb, \u00aba causa del piccolo numero di pazienti gli effetti qui descritti devono essere verificati\u00bb e che vi \u00e8 la consapevolezza di come \u00abulteriori studi su un campione pi\u00f9 ampio sono necessari per confermare la nostra ipotesi\u00bb.\u00a0 Non \u00e8 quindi vero quanto sostenuto nell\u2019intervista relativamente al fatto che l\u2019efficacia dell\u2019ozonoterapia sarebbe stata verificata sperimentalmente.", "Inoltre l\u2019affermazione secondo cui \u00abci scorderemmo i morti\u00bb \u00e8 difficile da giustificare anche alla luce dello studio stesso, visto che ci sono stati 2 decessi su 50 pazienti (4 per cento di mortalit\u00e0) nel campione trattato.", "Ad aprile 2021 le evidenze scientifiche sull\u2019ozonoterapia nel trattamento della Covid-19 sono molto scarse.", "Secondo il database di studi clinici supportato dall\u2019Oms Covid-Nma , ci sono solo due studi clinici con risultati pubblicati sull\u2019ozonoterapia contro la Covid-19, entrambi su campioni di pazienti molto piccoli (28 in Italia e 60 in India, rispettivamente).", "I risultati preliminari del primo studio, pubblicati il 28 ottobre 2020 (e criticati da Franzini e colleghi), non hanno trovato un effetto significativo dell\u2019ozonoterapia.", "Il secondo studio, pubblicato il 23 dicembre 2020, ha riscontrato qualche beneficio nei pazienti trattati con ozono, ma precisava la necessit\u00e0 di ulteriori studi.", "Infine, non \u00e8 vero che l\u2019ozonoterapia \u00e8 \u00abpriva di controindicazioni\u00bb.", "Al contrario , l\u2019esposizione all\u2019ozono \u00e8 associata a un aumento del rischio di morte per malattie respiratorie e ci sono stati casi di embolia polmonare e almeno un decesso in seguito all\u2019ozonoterapia, anche se la sicurezza dipende dal preciso protocollo di somministrazione.", "Gli studi sulla Covid-19 sopra citati non hanno riscontrato comunque effetti avversi significativi.", "In conclusione, non esiste nessuna dimostrazione che l\u2019ozonoterapia, un trattamento medico controverso e non privo di effetti collaterali, possa essere d\u2019aiuto per la Covid-19.", "Lo studio citato nell\u2019intervista, per sua stessa ammissione, necessita di ulteriori dati e gli studi clinici veri e propri esistenti al momento hanno riportato risultati contraddittori e su campioni di pazienti molto piccoli."], "category": "Notizia Falsa", "publish_date": "2021-04-08", "tags": ["#verabot", "coronavirus sars-cov-2", "covid-19", "ozonoterapia", "studi clinici", "terapie covid-19"], "links": ["https://www.cronachemaceratesi.it/2020/11/09/franzini-il-promotore-dellozonoterapia-lefficacia-sul-covid-e-gia-provata-su-100-pazienti-il-98-guarito/1465740/", "https://www.ossigenoozono.it/It/ComitatoDirettivo", "https://www.ossigenoozono.it/", "http://www.clinicacomunian.com/servizi/", "https://www.treccani.it/vocabolario/ozonoterapia", "http://www.salute.gov.it/imgs/C_17_opuscoliPoster_283_ulterioriallegati_ulterioreallegato_8_alleg.pdf", "https://www.iss.it/documents/20126/0/Rapporto+ISS+COVID-19+56_2020.pdf#page=30", "https://www.forbes.com/sites/brittmariehermes/2016/10/13/naturopathic-medicine-week-endemic-quackery-ozone-therapy/?sh=6a40f89046a2", "https://quackwatch.org/related/Cancer/oxygen/", "https://www.accessdata.fda.gov/scripts/cdrh/cfdocs/cfcfr/CFRSearch.cfm?fr=801.415", "https://www.sciencedirect.com/science/article/pii/S1567576920314946", "https://www.sciencedirect.com/science/article/pii/S1567576920314946", "https://facta.news/storie/2021/02/23/il-comitato-cure-domiciliari-covid-che-cosa-dice-la-scienza-e-perche-ha-la-fiducia-di-tanti-pazienti/", "https://covid-nma.com/living_data/index.php?treatment1=Oxygen-Ozone&submit=Validate#comparisons_div", "https://www.acpjournals.org/doi/10.7326/M20-5261", "https://onlinelibrary.wiley.com/doi/full/10.1002/jmv.26636", "https://www.ncbi.nlm.nih.gov/pmc/articles/PMC8013854/", "https://www.sciencedirect.com/science/article/pii/S1567576920337681", "https://cam-cancer.org/en/ozone-therapy"]}
{"url": "https://facta.news/fuori-contesto/2021/04/12/questa-foto-non-mostra-la-commozione-di-elisabetta-ii-per-la-morte-del-principe-filippo/", "title": "Questa foto non mostra la commozione di Elisabetta II \u00abper la morte del Principe Filippo\u00bb", "content": ["L\u201911 aprile 2021 su Facebook \u00e8 stata pubblicata una foto che mostra la Regina Elisabetta II mentre indossa un copricapo nero e piange commossa.", "L\u2019immagine \u00e8 accompagnata da questo testo: \u00abLe lacrime della Regina Elisabetta per la morte del Principe Filippo toccano il cuore\u2026quanta tenerezza !!!\u00bb.", "Il riferimento \u00e8 alla notizia della morte avvenuta lo scorso 9 aprile del principe Filippo, duca di Edimburgo e marito della Regina.", "Si tratta di un contenuto fuorviante che veicola una notizia falsa.", "L\u2019immagine oggetto della nostra verifica non \u00e8 stata scattata ad aprile 2021 e non mostra la commozione della Regina per la morte del marito.", "La foto \u00e8 stata scattata il 7 novembre 2002 durante il Field of Remembrance presso l\u2019Abbazia di Westminster, evento organizzato ogni anno per commemorare coloro che hanno perso la vita prestando servizio nelle forze armate, come si pu\u00f2 verificare qui ."], "category": "Fuori Contesto", "publish_date": "2021-04-12", "tags": ["principe filippo", "regina elisabetta", "regno unito"], "links": ["https://www.facebook.com/photo?fbid=232706155301497&set=p.232706155301497&opaqueCursor=AbrbvOzOd4-T6dGw3hZ2CVj1h_cGONQFFAthkAtrVkS7iCFCmJkojocH2rBd19BK3nY9J7WxFeBw7oveBYKX4tIfQqMWV4-TpbTQqmCsYG9IUEDM1VgkFSJCWc4DMNA1mafeVOpOsGqhudNwoCHT4Rmg37x-hK9Dc1kb6iRghqOnAPsHG1C3uvxoy2NW6Vlhh2qlDBZgCS1gOT_m5j5MKUy8juQ4uQYN99gMAWiLPoYwn6CNUiExG3WCjWALdKRYthAtFVNPFsrtLV0WlC216Rty9Oz1YMWCI0QFAvhCCBGJDJ1QXMxn83vxjDxOThcDjcMDhlrVEGJZY7Ytgf5c6Q17I58RMBI_VEuI1Y-Wbn85pyj4O7hBd2V6_U6KBMIE3XNgJ2AkdBT4VRzM1OFfV5hlSEhhNJ-TrylpXVj6ehRyQqOTb3L5d6kcXCw0qfCv3FCgZ8h3sCA84lPIfUWvydO-0TrzK-F3-8q9Y5KNTZTKN2MigwSzcQh7x3RVPBTLX951SrITC-EUb6H5eDAHmwNjB8eig-pWwA2I6k2JqSO8aiHyhQ_hmnrs4xIglPU9-eI", "https://www.royal.uk/her-majesty-the-queen", "https://www.royal.uk/announcement-death-duke-edinburgh", "https://www.poppyfactory.org/field-of-remembrance/", "https://www.gettyimages.it/detail/fotografie-di-cronaca/queen-elizabeth-ii-sheds-a-tear-during-the-field-fotografie-di-cronaca/828538336?irgwc=1&esource=AFF_GI_IR_TinEye_77643&asid=TinEye&cid=GI&utm_medium=affiliate&utm_source=TinEye&utm_content=77643"]}
{"url": "https://facta.news/fuori-contesto/2021/04/12/no-questo-container-non-viene-utilizzato-per-il-traffico-di-essere-umani/", "title": "No, questo container non viene utilizzato per il \u00abtraffico di essere umani\u00bb", "content": ["Il 26 marzo 2021 su Facebook \u00e8 stata pubblicato un video che mostra un container con all\u2019interno due file di sedili.", "Le immagini sono accompagnate da questo testo, scritto da chi ha condiviso il post su Facebook: \u00abContainer per il traffico di esseri umani\u00bb.", "Si tratta di un contenuto fuorviante che veicola una notizia falsa.", "Nel video oggetto della nostra verifica compare (al minuto 0o:07) sulla porta del container la scritta \u00abminesafe\u00bb.", "Come si pu\u00f2 verificare qui , \u00ab minesafe \u00bb \u00e8 il nome di una camera di sicurezza prodotta da un\u2019azienda che si occupa di sviluppare tecnologie salvavita in varie applicazioni industriali.", "Questa camera di sicurezza viene utilizzata per proteggere i lavoratori da diversi pericoli come, ad esempio, le esplosioni, il rilascio di gas tossici e simili.", "Qui \u00e8 possibile vedere un filmato che spiega il funzionamento.", "Il \u00abcontainer\u00bb mostrato nel video viene quindi adoperato per proteggere determinati lavoratori in situazioni di pericolo.", "Non si tratta di un container utilizzato per spedire merci."], "category": "Fuori Contesto", "publish_date": "2021-04-12", "tags": ["qanon", "traffico essere umani"], "links": ["https://www.facebook.com/alessandra.aurenci/videos/10222935791676360", "https://minearc.com/chambers/refuge-chambers-minesafe/", "https://minearc.com/chambers/refuge-chambers-minesafe/", "https://minearc.com/", "https://www.youtube.com/watch?v=h7Jonu6cXoY&ab_channel=MineARCSystems", "https://www.reuters.com/article/factcheck-shipping-container/fact-check-video-shows-a-refuge-chamber-used-in-hazardous-environments-not-a-shipping-container-used-to-transport-humans-idUSL1N2M22BP"]}
